[

{
"title":"အထက်ဆောင်ပန်း အောက်နင်းကြမ်း (၄)",
"subtitle":"နောက်ဆုံးပိုင်း",
"sirname":"ဆရာ ဦးမောင်မောင်သန်း",
"book":"မြင်းမိုရ်တောင်ဦးတောင် မကပါဘူး ဆိုပြီး ကြီးမားလွန်းလှတဲ့ အဆုံးအစမဲ့ မေတ္တာ အနန္တကြောင့် မိဘကျေးဇူးကို ဘာနဲ့မှ သွားတိုင်းတာလို့ မရနိုင်ဘူး။ ဒါကြောင့် မိဘနဲ့ သားသမီးတွေကြားမှာ မပြေလည်မှုလေးတွေ၊ ပဋိပက္ခလေးတွေ ဖြစ်လာလို့၊ အမြင်မကြည် လင်လာလို့ သားသမီးတွေက မိဘတွေကို ရှင်းပြမယ် ကြံရင် အတော်သတိထားရပြီ။ ဘယ်လို သတိထားမလဲ။ မိဘဟာ ကိုယ့်ထက်မြတ် ပြီးသားဆိုတာ မမေ့မလျော့ရဘူး။ ဒါဖြင့် ကိုယ့်ထက်ပိုပြီး အတိုင်းအဆမရှိ မြတ်ပါတယ်ဆိုတဲ့ မိဘနဲ့ ကိုယ်နဲ့ ဘယ်သူက လျှော့ရမလဲ။

“ကိုယ်ကလျှော့ရမှာပေါ့။”

ဒါပေါ့။ မိဘက ကိုယ့်ရဲ့အထက်မှာ အမြဲရှိနေရမယ်။ မှန်တယ်။ ဒါဖြင့် ပညာခန်းနဲ့ ကြည့်ရအောင်။ အချိန်အရ၊ အခါအရ ကိုယ်က မိဘကို ရှင်းပြရမယ်ဆိုရင်လည်း မိဘက မိဘနံက ကိုယ့်ရဲ့အထက်မှာပဲ ရှိနေရမယ်ဆိုပြီး စဉ်းစားလိုက်တယ်။ ပြီးတော့ အဲဒီလို စဉ်းစားတဲ့အတိုင်း ဆရာ့ကို အခါရွေးပြ လိုက်တယ်။

“အခါက ဘယ်အခါကို မူတည်ပြီး ရွေးပြလိုက်တာလဲ အစ်ကို။”

အဲဒီလိုပြောလို့ မရဘူးညီလေး၊ ဘယ်အခါကိုမှ မူတည်ရွေးလို့ မရဘူး။ ဘာလို့လဲဆိုတော့ မိဘတွေရဲ့ မွေးနံတို့၊ နာမည်တို့ ပေါ်မှာမူတည် ရွေးရတာဆိုတော့ မိဘတွေရဲ့ နာမည်တို့၊ မွေးနံတို့နဲ့ပဲ ဆိုင်တယ်။ ဒါကြောင့် ဆရာ့ကို ဘယ်လို ရွေးပြလိုက်သလဲဆိုတော့ ဥပမာ ဆရာ လူငယ်တစ်ယောက် ဆိုပါတော့။ သူ့အပေါ် အမြင်မရှင်းတဲ့ မိခင်ကို သူက အမှန်တရား ရှင်းပြမယ်ဆိုရင်၊ သူ့မိခင်ရဲ့ မွေးနံဟာတိုင်ထိပ်၊ ဒါမှမဟုတ် အထက်သုံးလုံးမှာ ရှိရပါ့မယ်။ ဒါမှ သင့်တော်ပါမယ်လို့ ပြောလိုက်တယ်။ ဆရာက ဘယ်လိုကွ ရှင်းပြရမယ့်သူက မြင့်နေရမှာ မဟုတ်ဘူးလားတဲ့၊ မဖြစ်သင့်ပါဘူး ဆရာဆိုပြီး ခုနငါစဉ်းစားထားတာတွေ ကရားရေလွှတ် ပြောပြလိုက်တော့တယ်။ အဲဒီတော့မှ ဆရာက ပြုံးတယ်ကွ။ ပြီးတော့မှ ခေါင်းလေး တဆတ်ဆတ်ညိတ်တယ်။

မိဘကို အနိုင်ယူတာထက် စာရင် မိဘအောက်ကို အောက်ကျို့ပြီး အသနားခံတာ အမှန်ဆုံးပေါ့ကွာတဲ့။ ဥပမာ ဒေါ်ချိုဆိုတဲ့ အမျိုးသမီးတစ်ဦးကို သူ့သမီးက ရှင်းပြမယ်ဆိုရင် ဂုရုချိန်ပဲ ဖြစ်သင့်တာပေါ့တဲ့။ မလွှဲမရှောင်သာမှ သူရဇ္ဇအခါတို့၊ ဗုဒ္ဓအခါတို့ ဖြစ်သင့်တယ်တဲ့။ ဒေါ်ချိုဆိုတဲ့ မိခင်ဟာ နံအရမြင့်တဲ့ နေရာမှာရှိနေမှ သူ့ရဲ့အတွေးအခေါ် အယူအဆတွေလည်း မြင့်နေမှာတဲ့။ အမှားအယွင်း နည်းနိုင်သမျှ နည်းသွားမှာတဲ့ ဆရာက အဲဒီလို ဆုံးမတယ်။ ဒီနေရာမှာ အထက်ဆောင်ပန်းဆိုတဲ့ ပညာခန်းကို ကျကျနနတွေးပြီး လေးလေးစားစား လိုက်နာသင့်တယ်။ ငါကတော့ မိဘနဲ့ သားသမီး ဖြစ်လာရင် သားသမီးက အချိန်မရွေး၊ အခါမရွေးဘဲ အောက်ကျို့ သင့်တယ်လို့ ယူဆတယ်။ အဲဒီအတိုင်းလည်း လိုက်နာတယ်။

ဆရာက ပညာခန်းတစ်ခုအဖြစ်နဲ့ မေးလို့သာ အချိန်တွေ၊ အခါတွေ ရွေးပြလိုက်တာပဲရှိတယ်။ သဘောကတော့ မိဘဆိုတဲ့ အနန္တဂုဏ်ကို ပညာနဲ့ ပူဇော်ပြလိုက်တာပဲ ရှိတယ်။ မိဘဟာ သားသမီးထက် အမြဲမြင့်နေရမယ်။ ပညာကို အသင့်အတင့် လိုက်စားတဲ့ သူဖြစ်ရင်တောင်မှ မိဘရဲ့နံကို အစဉ်အမြဲ ဦးထိပ်ထားရမယ်လို့ ဆိုလိုချင်တဲ့ သဘောပါပဲ။ မင်းသဘောပေါက်လား။

“ပေါက်ပါတယ် အစ်ကို။”

အေးမိဘဆိုတာ အမြဲဦးထိပ်ထား၊ မိဘကျေးဇူးကို ငွေနဲ့တိုင်းပြီး ဆပ်ရုံနဲ့လည်း မလုံလောက်ဘူး။ ပါးစပ်နဲ့ ဆပ်နေရုံနဲ့လည်း မလုံလောက်ဘူး။ ခုလိုပညာနဲ့ ကြည့်လိုက် မိရင်လည်း မိဘရဲ့ မွေးနံကို အထက်ဆောင်ပန်းမှာ အမြဲတင်ထား၊ ဒါဟာ ပညာနဲ့ ပူဇော်နေခြင်း၊ ခေါင်းပေါ် တင်ထားခြင်းပဲ။

“ဟုတ်ကဲ့ပါ အစ်ကို။”

အေးဆရာက အဲဒီလိုမေးလို့၊ အစ်ကိုက ခုနလိုရှင်းပြ ပြီးတဲ့နောက်ပိုင်း မိဘနဲ့ ပဋိပက္ခဖြစ်တဲ့ သားသမီးတွေ၊ လူငယ်လူရွယ် တို့ကို အစ်ကိုရအောင် စည်းရုံးတယ်။ ပြီးတော့ မိဘတွေကို ရှင်းပြဖို့အချိန်တွေ၊ အခါတွေ ရွေးပြီး ရေးပေးထားတယ်။ သူတို့ကလည်း ကြုံရင် အဲဒီအချိန်တွေ၊ အခါတွေ အတိုင်း ရှင်းပြကြတယ်။ ရိုရိုသေသေပေါ့။ အမယ် ရှစ်ဆယ် ရာခိုင်နှုန်းအောင်မြင်တယ် မောင်အောင်မြတ်ရေ။

“ဒါတကယ့်ကို ကြည်နူးစရာပဲနော် အစ်ကို၊ တကယ့်ကို အကျိုးများတာပဲ။”

များတာပေါ့ ညီလေးရာ။ ပညာရပ်နဲ့ဆိုင်ပြီး ပြုတဲ့သုတေသနက တကယ့်ကို ကုသိုလ်ရတဲ့ သုတေသန ဖြစ်နေတာကိုး။ မိဘနဲ့ သားသမီး အမြင်စောင်းတာကို အမြင်တည့်မတ် ပေးတယ်ဆိုတာ တော်တော်ကို ကုသိုလ်ရတဲ့ အလုပ်ကွ။ ပေါင်းစပ်ထားတာလေ။ ခွဲတာမှ မဟုတ်ဘဲ။

“ဟုတ်တယ် အစ်ကို၊ တကယ့်ကို ကုသိုလ်ရတာ။”

ဒါနဲ့ဆိုပါတော့ကွာ၊ ချာတိတ်တစ်ယောက် သူ့နာမည်က အောင်အောင်လို့ ခေါ်တယ်။ ခုနပြောသလိုပဲ။ မိခင်နဲ့ အဆင်မပြေတဲ့ လူငယ်ပေါ့ကွာ။ သူ့အမေနာမည်က ဒေါ်ဝေဝေမာ။ အဲဒီတော့ ဘာပဲပြောပြော သူ့မိခင်နာမည် အထက်မှာပေါ်တဲ့ အချိန်ကို ရွေးရတော့တာ။

“သောရီအခါ ဖြစ်မှာပေါ့နော် အစ်ကို။ ဗုဒ္ဓဟူးက အထက် အပေါ်ဆုံးမှာ ဆိုတော့။ အေး သောရီအခါ။”

သောရီအခါမှာပဲ သူ့အမေကို ပြောခိုင်း၊ ရှင်းပြခိုင်း၊ ဝန်ခံခိုင်း အကုန်ခိုင်းတော့တာပေါ့။ အရေးကြီးတာက အောက်ကျို့ပြီး စကားပြောဖို့က အဓိကပဲ။ တစ်ခါ၊ နှစ်ခါ၊ သုံးခါ၊ အမယ် မနည်းဘူး ပြောယူရတယ်ကွ။ ချက်ချင်းတော့ သိပ်အဆင်မပြေချင်ဘူး။

“သောရီအခါဆိုတော့ တနင်္ဂနွေရဲ့ အတွင်းမိတ်ဂြိုဟ် သောကြာကလည်း ခိုက်နေလို့လား မသိပါဘူးနော် အစ်ကို။”

အဲဒါပဲ အဲဒါပဲ။ အတွင်းမိတ်ဂြိုဟ် သောကြာခိုက်တာလည်း ခိုက်တာပဲ၊ စကားအရာနဲ့ ဆိုင်တဲ့ ပရိယာယ်တစ်မျိုးအနေနဲ့ သောကြာဂြိုဟ်ကို ယူရင်လည်း စကားခိုက်နေတယ်လို့ ပြောလို့ရတယ်။ ဒါကို နားလည်ထားရင် တစ်ခါပြောရုံနဲ့ အဆင်မပြေတဲ့အခါ စိတ်ဓာတ်ကျစရာ တစ်ခါနဲ့ပဲ အဆင်ပြေစရာ အကြောင်းဘာမှ မရှိတော့ဘူး။ သူ့ဟာသူ တစ်ခါနဲ့ပဲ အဆင်ပြေပြေ၊ နှစ်ခါကျမှ အဆင်ပြေပြေ၊ သုံးခါကျမှ အဆင်ပြေပြေ ဘဝင်မကျတဲ့ ခံစားချက် ဘာမှမရှိတော့ဘူး။ စိတ်ချမ်းသာသွားရော။ အခု ဒေါ်ဝေဝေမာနဲ့ သူ့သား အောင်အောင် ကိစ္စမှာလည်း ဒီတိုင်းပဲ။ တစ်ခါပြောမရ၊ အောင်အောင်ကို စိတ်ဓာတ်မကျဖို့ အားပေးလိုက်ရ၊ တိုက်တွန်းလိုက်ရ၊ နောက်တစ်ခါ ထပ်ပြောလည်းမရ၊ အားပေးလိုက်ရ၊ တိုက်တွန်းလိုက်ရ၊ ဖျောင်းဖျလိုက်ရနဲ့ သုံးခါမြောက်ကျမှပဲ အဆင်ပြေတော့တယ်။ အချိန်ယူပြီး အလုပ်လုပ်ရတယ်ဆိုတာ အဲဒါပဲ။ စိတ်တော့ရှည် ရတာပေါ့ကွာ။

အကြောင်းအကျိုးဆိုတာ ဟန်ချက်မညီရင် ဘာမှထူးခြားလာတာ မဟုတ်ဘူး။ ဒါကြောင့် မိဘနံကို ဦးထိပ်ထားပြီး မိဘနံအထက်မှာ ပေါ်တဲ့အခါမှာ ကြိုးစားခြင်း၊ လုံ့လစိုက်ခြင်းဟာ မအောင်မြင်စရာ အကြောင်းဘာမှ မရှိဘူး။

“ဟုတ်ကဲ့အစ်ကို သဘောပေါက်ပါတယ်။”

အေး အထက်ဆောင်ပန်း၊ အထက်ဆောင်ပန်းဆိုတာ ပြောရုံလေးနဲ့ကတော့ သိပ်လွယ်တာပဲ။ တကယ့် လက်တွေ့ပညာ နယ်ပယ်မှာ အသုံးပြုတော့မယ်ဆိုရင် ပညာအမြင်နဲ့ မြင်ကြည့်တော့မယ်ဆိုရင် သိပ်သတိထားရမယ်။ သိပ်နက်နဲတယ်။ သိပ်ကျယ်ဝန်းတယ်။ ဉာဏ်ဖြန့်ကြက်ပြီး စဉ်းစားရတယ်။ ကိုယ်တိုင်မှားလို့ မကောင်းသလို သူများက ကိုယ့်ဆီလာပြီး အကြံဉာဏ်ယူတာတို့၊ လာတိုင်ပင်တာတို့ ဆိုရင်လည်း မှားလို့ မကောင်းဘူး။ တွေ့ဖူးတယ်။ လူတစ်ယောက်။ သူကတော့ လူသိထင်ရှား ဆရာအမည် မခံဘူး။ စာအုပ်စာပေတွေ ဟိုဖတ်ဒီဖတ်နဲ့ ဟိုလူ့ပြောလိုက်၊ ဒီလူ့ပြောလိုက် လုပ်နေတာ။ တစ်နေ့ပေါ့ကွာ။ လူတစ်ယောက်ကို သူက အခါပေးလိုက်တယ်။ သူအခါပေးလိုက်တဲ့ လူက တီးဝိုင်းထောင်မှာ။ သူငယ်ချင်း (၅) ယောက်စု ထောင်ကြမှာ။

“အဲဒါနဲ့ (၅) ဂဏန်းအပေါ်မှာရှိတဲ့ သူရဇ္ဇအခါတို့ ဗုဒ္ဓအခါတို့ သောရီအခါတို့ ရွေးပေး လိုက်ရောလား အစ်ကို။”

မဟုတ်ဘူး။ သူရွေးပေးလိုက်တဲ့ အခါက အဲဒီ (၅) ဂဏန်းကို ကြည့်ရွေးပေးခဲ့တာ မဟုတ်ပါဘူး။ ဒါပေမယ့် သောရီအခါပဲ။ ဘာလို့လဲဆိုတော့ ဟိုလူ့နာမည်က ဗုဒ္ဓဟူးဖြစ်နေလို့။ သောရီအခါ။ အေးလေ သောရီအခါ၊ အဲဒီသောရီအခါရဲ့ သတ္တိကို မင်းအခုဆို သိပြီးနေပြီ။ သောရီအခါရဲ့ သတ္တိဟာ နံတော်စဉ်အနေနဲ့ ဘာကိုဖွင့်ဆိုသလဲ။

“အင်္ဂဝိဇ္ဇာအလိုအရ ဓမ္မစကြာ တရားဦး ဟောတော်မူရာ အခါပါ အစ်ကို။ ဘုန်းကြီးတဲ့ အခါပဲ။”

ဟုတ်ပြီ၊ ဓမ္မစကြာ တရားဦး ဟောတယ်ဆိုတာ၊ တရား စဟောတယ်ဆိုတာ၊ သီချင်းဆိုတာ မဟုတ်ဘူး။ ဗေလုဝ နတ်စောင်းသံ ကြားရတဲ့အခါလည်း မဟုတ်ဘူး။ ကောင်းသော စကားကို ဆိုတော်မူတာကွ။ သီချင်းဆိုတာက အဆွေး၊ အလွမ်းရှိမယ်။ အကွဲအပြဲရှိမယ်။ ကျက်သရေရှိတဲ့ စကားလုံးတွေလည်း ပါချင်ပါမယ်။ ကျက်သရေမရှိတဲ့ စကားလုံးလည်း ပါချင်ပါမယ်။ ဒါကို တရားဦးဟောတဲ့ နံတော်စဉ်နဲ့ ကြည့်ရင်တွေလည်း အသံထွက်ရုံနဲ့ ကောင်းရမလား။ မင်းစဉ်းစားကြည့်စမ်း။

“ဟုတ်တယ်နော်၊ တရားဟောတာနဲ့ သီချင်းဆိုတာနဲ့ သွားမရောသင့်ဘူး။”

ပြီးတော့ တိုင်ရဲ့သဘော သတ္တိအရ အသံနဲ့ဆိုင်တဲ့၊ အသံဆိုတဲ့ ပရိယာယ်ကို ဖွင့်ဆိုတဲ့ဂြိုဟ်၊ သောကြာခိုက်နေတဲ့အခါ မဟုတ်ဘူးလား။

“ဟုတ်တယ် အစ်ကို။”

ဒါဖြင့်အသံကို မူတည်ပြီး စီးပွားပြုရမယ့် အဲဒီလုပ်ငန်း အခြေအနေကို မင်းစဉ်းစား ကြည့်တော့။

“ဒါဆို ဘယ်အဆင်ပြေနိုင်တော့မလဲနော် အစ်ကို။”

အေး တီးဝိုင်းကြီးတော့ ထောင်လိုက်တာပဲ။ လေ့ကျင့်တဲ့ စရိတ်တွေ ကုန်လွန်းတာပဲ ဖတ်တင်ပြီး နောက်ပိုင်း တဖြည်းဖြည်း ကိုယ်ရှိန်သိပ်လာ ကြရတယ်။ ပွဲကြီးတွေတော့ မိပါရဲ့၊ ဒါပေမယ့် ထိုင်နေရတာက များနေတော့ နှစ်ပတ်လည်ပြီး မကြာခင်မှာ လမ်းခွဲ လိုက်ကြရတယ်။ တခြား စီးပွား ပြောင်းကြ တယ်ပေါ့။

“စီးပွားဖြစ်တဲ့ တီးဝိုင်းတွေ အများကြီးရှိသားနဲ့ အဲဒီဝိုင်းက။”

အေးလေ၊ အခုပဲ အစ်ကို ပြောပြီးပြီပဲ။ အစပျိုးခြင်း မကောင်းရင် အနှောင်းပိုင်း မလှတော့ဘူးသာ မှတ်ပေတော့။ တစ်ခါလည်း ဒီလိုပဲ။

မိန်းကလေး တစ်ယောက် သူကတော့ သောကြာသာမီး၊ အလှပြင်ဆိုင် ဖွင့်မလို့၊ ဆရာလို့ သူ့ကိုယ်သူ ထည့်ထည့်ပြောပြောနေတဲ့ ဆရာ အမည်ခံသူ တစ်ဦးဆီပြေးသတဲ့။ ဟိုလူက ပေးလိုက်တယ်။ သောကြာအပေါ်မှာရှိတဲ့နေ့ တနင်္လာနေ့ နံနက် (၇) နာရီ။ (အလှပြင်ဆိုင် ဖွင့်ရန်ပေးခဲ့သောအခါကို သေချာစွာလေ့လာပါ။ အထက်နံပေါ်တိုင်း အကောင်းဟု ယူဆလိုက်သည်နှင့်) မင်းစဉ်းစား ကြည့်လေ။ စန္ဒြောအခါဟာ နံတော်စဉ်အရ တို့ဘုရားရှင် တောထွက်တော်မူရာ အခါပဲ။ လူ့လောက လူ့ဘဝကြီးနဲ့ စည်းစိမ်ဥစ္စာ အလှအပတွေကို မမက်မောဘဲနဲ့ သစ္စာလေးပါး မြတ်တရားကို ပိုင်းခြားထင်ထင် သိမြင်တော်မူဖို့ ကျင့်ကြံအားထုတ်မယ့် ခရီးမြန်းကြွတော်မူရာ အခါပဲလေ။

အင်မတန် ကြည်ညိုဖွယ်ကောင်းတဲ့ တို့ဘုရားရှင်ရဲ့ ဖြစ်တော်စဉ်နဲ့ အလှအပတို့ စုဝေးလာမယ့် အလှပြင်ဆိုင် ဘာဆိုင်လဲ။ လောကီကိစ္စကို လောကုတ္တရာ အခါမှာ လာပေါင်းထည့်လိုက်လို့ ဘယ်လိုဖြစ်နိုင်ပါ့မလဲ။ အလှပြင်တယ်ဆိုရင် ဆံပင်က စတော့မယ်။

နံတော်စဉ်အရ တို့ဘုရားရှင်က ဆံတော် ပယ်တော်မူတယ်။ ဘယ့်နှယ်လဲ။ ဆန့်ကျင်ဘက် ဖြစ်စဉ်တွေ လုပ်ခိုင်းနေသလို မတူဘူးလား။ ပြီးတော့ အလှပြင်တယ်ဆိုတာ ကိုယ်လုံးပိုင်းလား၊ ဦးခေါင်းပိုင်းလား။

“ဦးခေါင်းပိုင်းကိုသာ အလှပြင်ကြတာပါ။ မျက်နှာတို့၊ ဆံပင်တို့။”

အေးလေ စန္ဒြောအခါဟာ ဦးခေါင်းပိုင်း ပရိယာယ်ကို ဖွင့်ဆိုတဲ့ တနင်္ဂနွေ ခိုက်မနေဘူးလား။

“ခိုက်နေတယ်။”

အေး အဲဒါပဲ။ အခါပေး မှားတယ်။ အခါပေး မှားတယ်ဆိုတာ အခုလို မှားလိုက်တာမျိုးကျ လူမသိတော့ဘူး။ ယဉ်ယဉ်လေးနဲ့ မှားတာ။ ဒါပေမယ့် အဲဒီလို မှားသွားတယ်ဆိုတာကို ပေးလိုက်တဲ့ လူကိုယ်တိုင်လည်း သိချင်မှသိမယ်။ သိလို့ သွားပြောလည်း ပြင်မှာမဟုတ်ဘူး။ ငါက ဆရာအမည်ခံ သူကွဆိုတဲ့ မာန်နဲ့ပဲ ဆက်တင်း နေမှာပဲ။ အဲဒါတွေကြောင့် လောကကြီးမှာ မဖြစ်သင့်တာတွေ ဖြစ်လာရတယ်ဆိုတာ ညီလေး မှတ်ထား။ အခုပြောပြနေတဲ့ သင်ခန်းစာမှာ ပတ်သက်နေတဲ့ မိန်းကလေးဆိုရင် အလှပြင်ဆိုင်ဖွင့်ပြီး မကြာခင်မှာ ငါထင်တယ် သုံးလေးလ လောက်ပဲရှိမယ် ထင်တယ်။ သူဆိုင်ဖွင့်ထားတဲ့ အိမ်ရှင်နဲ့ ဘာမကျေလည်လဲ မသိဘူး။ အသံတိတ် ပြဿနာတွေ ဆက်တိုက်လိုလို ကြုံနေရတာနဲ့ တစ်နှစ်မပြည့်သေးဘဲ (၆) လနဲ့ ဟိုဘက်ညှိ၊ ဒီဘက်ညှိ ညှိကြပြီး တခြားကို ပြောင်းသွား ရတော့တယ်။

ဒါတွေဟာ အထက်ဆောင်ပန်း ပါပဲ။ မကောင်းဘူးလား မေး၊ ကောင်းပါတယ်။ အကျိုးနဲ့ အကြောင်းနဲ့ ဟန်ချက်ညီရင် ကောင်းပါတယ်။ မကောင်းတာကို ကောင်းတာ ဇွတ်ဖန်တီးမယ် ဆိုရင်တော့ (၇) ရက်သားသမီးတွေကို ဒုက္ခပေးရာများ ရောက်မလားလို့ ငါတွေးကြည့်တာပါ။

ဆရာဦးမောင်မောင်သန်း (ရင်ကိုအေးမြစေသား)",
"imagelink":"https://i.pinimg.com/736x/0c/e2/da/0ce2da65257074d05df5e314afe569ba.jpg",
"openlink":"",
"notetext":"",
"videolink":""},

{
"title":"အထက်ဆောင်ပန်း အောက်နင်းကြမ်း (၃)",
"subtitle":"တတိယပိုင်း",
"sirname":"ဆရာ ဦးမောင်မောင်သန်း",
"book":"နောက်တစ်ယောက် အကြောင်းကို ထပ်ပြောလိုက်ဦးမယ်၊ ဒါမှ မင်းသွက်သွက် မြင်လာတတ်အောင် မှတ်မိသလောက်ပေါ့ကွာ၊ သူ့နာမည်က အောင်ဝေးတဲ့။

“ဟင် နာမည်ကြီးကလည်း။”

အောင်မြင်မှုတွေ ဝေးတဲ့ နာမည်မျိုးပေါ့ကွာ။ ဒါပေမယ့် အဝေးမှာရှိတဲ့ အောင်မြင်မှု မှန်သမျှ သူပိုင်တယ်လို့ သူက အမြဲပြောတယ်။ ထားပါတော့။ အဲဒီ အောင်ဝေးဟာ လုပ်ရကိုင်ရတဲ့ လုပ်ငန်းတွေ အဆင်မပြေဘူးဆိုပြီး ခုနပြောတဲ့ နင်းကြမ်းယတြာကို ပြုသတဲ့။ ဘယ်လို နင်းကြမ်း ပြုသလဲဆိုတော့ လက်ပံကို နင်းကြမ်းပြုသတဲ့။ ဘာလို့လဲဆိုတော့ သူက တနင်္လာသားကိုး။ တနင်္လာသားရဲ့ နင်းကြမ်းက လက်ပံပဲလေ။ နင်းခိုင်းတာ မှန်သားပဲ။ ဒါပေမယ့် နာမည်ပညတ်က အောင်ဝေး ဖြစ်နေတော့ တနင်္ဂနွေပညတ်ရှင်ရဲ့ ပဉ္စပွတ်နံနဲ့ စတုရန်းကို နင်းချလိုက်သလို ဖြစ်သွားတော့တာပဲ မောင်အောင်မြတ်ရေ။

“အစ်ကို အဲဒါ ဗုဒ္ဓဟူး တည့်တည့်ယူလိုက်ပြီး ပံကို မယူဘဲနဲ့ မရဘူးလား။ ဥပမာ ဗုဒ္ဓဟူးကို နင်းတယ်ဆိုတဲ့ သဘောပေါ့။ လံဘူးစသာ၊ ရှောင်ကြဉ်စွာ၊ ဝေးစွသူရဇ္ဇ ပညာခန်းနဲ့ ကြည့်တော့လည်း လံဘူးကို နင်းတာပဲလေ။”

အေး မင်းမြင်အောင် ကြည့်တတ်တာကို အစ်ကို သဘောကျတယ်။ ဒါပေမယ့် ညီလေး မြင်ပုံလိုနေတယ်။ ဘာလို့လဲဆိုတော့ နင်းခိုင်းတဲ့ လူက တနင်္လာသားဆိုပြီး တနင်္လာကို မူလအချာ ယူခဲ့တာ။ ဒါကြောင့် ကြိရန်း စတုရန်းနှစ်ခု (တြိစတု) ကို နင်းကြမ်းပြုခိုင်းခဲ့တာ။ သူ့စကားအရ အလိုလိုနေရင်း ကြာသာပတေးက ပါပြီးသား။ သူ့ဆန္ဒအရ ဗုဒ္ဓဟူးနဲ့ ကြာသာပတေး တွဲမှ ပြည့်စုံတယ်ဆိုတဲ့ သဘောပဲ။ တနင်္လာ အရတော့ မှန်တာပေါ့။ ဒါကြောင့် ဗုဒ္ဓဟူးနဲ့ ကြာသာပတေး တွဲရက်ကို တနင်္ဂနွေ နာမည်ရှင်က နင်းတဲ့အခါ မိတ်ဂြိုဟ် (အောင်-ပ) ဖြစ်တဲ့ ကြာသာပတေးနံ ပါသွားတော့တာပေါ့။ ရွက်လှတို့ လဲလူတို့ နင်းတယ်ဆိုရင်တော့ တစ်မျိုးပေါ့။

ပြင်ပမိတ်ဆွေ အပေါင်းအသင်းကို တည်မှီပြီး ပြုလုပ်ရတဲ့ စီးပွားရေးဟာ ကောင်းမလာတဲ့ အပြင် ပိုဆိုးသွား ခဲ့ရတော့တာပေါ့ ညီလေးရာ။

“အစ်ကို နင်းတိုင်း မကောင်းဘူးဆိုတာ အတော် သတိထားရမှာပေါ့နော်။”

အေး နင်းကြမ်းဟာ နင်းကြမ်းပဲ။ ဒါကြောင့်မို့ ဧရာဝတီတိုင်း ဇလွန်မြို့နယ်၊ အဗျင်းရွာ၊ နန္ဒဝန်ကျောင်းကြီး ဆရာတော်က ဗေဒမကုဋမာလာကျမ်းမှာ အောင်ခြင်း၌သာ၊ ဤနှစ်ဖြာ၊ သင့်ရာနံအခက်။ နှစ်ထပ်ပြုကာ၊ အောင်စေသာ ကြံတော့ရက် ဆိုပြီးတော့ ပြထားတယ်။ တစ်စုံတစ်ရာသော အမှုကိစ္စကို ဆောင်ရွက် တော့မယ်ကြံရင်၊ ဒါမှမဟုတ် အောင်မြင်လိုရင် တြိရန်းနှစ်ထပ်၊ စတုရန်းနှစ်ထပ်၊ သစ်ရွက်တို့ကို စုပုံနင်းသွားရမယ်ဆိုတဲ့ အဓိပ္ပာယ်လည်း ဖွင့်ထားတယ်။

ဒါကြောင့် တနင်္ဂနွေသားဆိုရင် တစ်စုံတစ်ခု ဆောင်ရွက်တော့မယ်ဆိုရင် စိမ်းစား၊ လဲလူ ဆိုတဲ့ တြိရန်း၊ စတုရန်းတွေကို စုပုံနင်း၊ နှုတ်ကလည်း အောင်မြင်ပါစေကြောင်း ရွတ်ဆိုပြီး ထွက်လို့ပြထားတယ်။ ဒါရှေးရှေးက အင်္ဂဝိဇ္ဇာ ပညာရှင်ကြီးတွေ ပြခဲ့တာ။ တို့ထွင်လို့ရတာ မဟုတ်ဘူး။ (အင်္ဂဝိဇ္ဇာပညာခန်းလာ တြိရန်းနှစ်ထပ်၊ စတုရန်းနှစ်ထပ် စုပုံနင်း၍ ထွက်ရပုံအား သဘာဝအလွန်ကျလှကြောင်း ပုံဖော်ပြလိုက်ပါသည်။)

အဲဒီမှာက ကိုယ်ကဉာဏ်နဲ့ ဆင်ခြင်ရတော့ တာပေါ့ကွာ။ နေ့နံရယ်၊ ပညတ်ရယ် ယှဉ်လာရင် ဘယ်ဟာက ပိုအားကြီးလဲဆိုတာကို လောကအမြင်နဲ့ ကြည့်ယူရတော့တာပေါ့။ နှစ်ပေါင်းများစွာ အတွေ့အကြုံတွေကို အရင်းပြုပြီး ဝေဖန်ပိုင်းခြား ယူရတော့တာပေါ့။ ဒါမျိုးဆိုတာကလည်း အတွေ့အကြုံ မရှိရင် ပုဏ္ဏား (၆) ယောက် ဆင်ပုံစံ ဖော်ယူသလို ကိုယ်ထင်ရာ ကိုယ်ဆွဲပြော၊ ကိုယ်လိုရာ ကိုယ်ဆွဲပြောတွေ ဖြစ်ကုန်တတ်တာကိုး။

ခုခေတ် ဥပမာနဲ့ ပြောရရင်တော့ မျက်မမြင် ဘောလုံးပွဲ ထိုင်ကြည့် အားပေးသလိုမျိုးပေါ့။ အားရပါးရတော့ ပြောနေမှာပဲ။ ဒါပေမယ့် ဟုတ်၏ မဟုတ်၏ သင့်တော်၏ မသင့်တော်၏ အဆိပ်လား အစာလား မဝေခွဲနိုင်တော့ဘူး။ ဒါကြောင့် ဣဋ္ဌကို ဣဋ္ဌလို့ မြင်တတ်အောင် လေ့ကျင့်ပါ။ အနိဋ္ဌကို အနိဋ္ဌလို့ မြင်တတ်အောင် လေ့ကျင့်ပါ။ ဣဋ္ဌကို အနိဋ္ဌလုပ်ရင် အဖြစ်ရတော့မယ် ဆိုတာ မမေ့ပါနဲ့။ ပညာရှင်တိုင်း ဆုံးမတဲ့ စကားဖြစ်တယ်ဆိုတာ မှတ်သားနာယူထား။

“ဟုတ်ကဲ့။”

အနိဋ္ဌကို ဣဋ္ဌလုပ်ရင်လည်း အနိဋ္ဌပဲ ဖြစ်တတ်တယ်။ ဘယ်တော့မှ ဣဋ္ဌ ဖြစ်မလာဘူးဆိုတာ ကြပ်ကြပ်မှတ်ထား။ ဒါကြောင့်မို့ သူရဇ္ဇအခါမှာ လာတဲ့ (သူ-ကြီး-ပွဲ) ဆိုတဲ့ (၆-၂-၅) ပရိယာယ်များဟာ ဣဋ္ဌဖြစ်ရမယ်။ ဣဋ္ဌအဖြစ် တည်နေတဲ့အခါမှာ အနိဋ္ဌဖြစ်လာရင် ထိပြီသာ မှတ်လို့ ပြောပြခဲ့တာပေါ့။

တို့ငယ်ငယ်က အင်္ဂဝိဇ္ဇာ အတော်လိုက်စားတဲ့ လူကြီးတစ်ယောက် ရှိခဲ့ဖူးတယ်။ ဆရာ့ သူငယ်ချင်းပဲ။ နာမည်က ဦးထော်တဲ့။

“ဟာ နာမည်ကြီးက။”

အေး ဦးထော်ဟာ သူ့နံ စနေနဝင်းပေါ်တဲ့ အင်္ဂါအခါ ရောက်တိုင်း သူ့ဆီ ဗေဒင်လာမေးတဲ့ သူတွေကို မဟုတ်က ဟုတ်က အရမ်းပြောတာပဲ။ သူ့အပြောကတော့ကွာ လူတစ်ယောက်ဟာ ကိုယ့်နံ နဝင်းပေါ်ချိန်မှာ လုပ်ချင်တာလုပ် အကုန်ဖြစ်တယ်တဲ့။ အဲဒီစကားကို လက်ကိုင်ထားပြီး လူတွေကို အင်္ဂါအချိန် ရောက်တိုင်း နင်းကန်ပြောတော့တာပဲ ညီလေးရာ၊

အဲဒီမှာ မင်းစဉ်းစား သူ့နံ နဝင်းပေါ်ချိန်ကို ကြည့်ရင် အင်္ဂါအခါ။ ဟုတ်ပြီ။ အင်္ဂါအခါမှာ အထက်ဆောင်ပန်း ဂြိုဟ် (၃) လုံးက ဘာတွေလဲ။

“စနေရယ်၊ ဗုဒ္ဓဟူးရယ်၊ တနင်္ဂနွေရယ်ပါ အစ်ကို။”

အဲဒီဂြိုဟ် (၃) လုံးက အဲဒီအချိန်မှာ မြတ်လား၊ နိမ့်လား။

“မြတ်ပါတယ်။”

အေးမြတ်တဲ့နေရာမှာ တည်နေတဲ့ ပုဂ္ဂိုလ်က မြတ်တဲ့စကား မပြောဘဲ၊ အဲဒီမြတ်တဲ့ အချိန်ကိုချည်း ရွေးပြီး မဟုတ်တာချည်း ပြောလာခဲ့တော့ သူ့ဘဝဟာ စည်းစိမ်ဥစ္စာ တဖြည်းဖြည်း ကုန်ခမ်းလာပြီး၊ နောက်ဆုံး နေစရာတောင် မရှိတော့တဲ့ ဘဝကို ရောက်ခဲ့ရတော့တယ် ညီလေး။

“တကယ်ကို ကြောက်စရာ ကောင်းတယ်နော် အစ်ကို၊ နေစရာတောင် မရှိတော့ဘူးဆိုတော့ ကမ်းကုန်သွားပြီ။ သူက ဘယ်လောက် ထိတောင် ဆိုးဆိုးရွားရွားတွေ ပြောလို့လဲ အစ်ကို။”

ငါသိရ ကြုံရသလောက် ဆိုရင်တော့ လူတွေဟာ ဦးထော်ဆိုရင် အတော် ကြောက်ကြတယ်။ မြင်တာနဲ့ ကြောက်တယ်။ ကောင်းနေတဲ့လူ ဖြစ်ပစေ၊ သူနဲ့တွေလို့ သူ့ပါးစပ်က ဩော် မင်းဟာ မကြာခင်မှာ စီးပွားတွေ ဖရိုဖရဲ ဖြစ်တော့မှာပါလားလို့ ပြောလိုက်ရင် အဲဒီလူဟာ တကယ်ကိုဖရိုဖရဲ ဖြစ်တော့တာပဲ။ အေးပေါ့ကွာ။ ငါ့မျက်လုံးထဲမှာ မင်းကို သွေးထွက်သံယို မြင်တယ်လို့ ပြောလိုက်တာနဲ့ တကယ့်ကို အရိုက်ခံရတာတို့၊ အထိအခိုက် ဖြစ်ကုန်တာတို့၊ ထိပ်ပေါက်ခေါင်းကွဲ ဖြစ်ကုန်တာတို့ ကြုံရတော့တာပဲ။ ငါတို့က သူ့ကို ယောက်ျား ပညာသည်လို့ ခေါ်ကြတယ်။ မဟုတ်တာတွေ ပြောလွန်းလို့။ ပြောရင်လည်း ဖြစ်လွန်လွန်းလို့။

“တကယ်ရော ဟုတ်လား အစ်ကို။”

မဟုတ်ပါဘူးကွာ။ ကြောက်လို့ ခေါ်ကြတာပါ။ အမှန်တကယ်က သူဟာ အင်္ဂဝိဇ္ဇာ နည်းနည်းပါးပါး တတ်တာပဲရှိတယ်။ ခုန ပြောသလိုပေါ့၊ သူ့နံ နဝင်းပေါ်ချိန် ရောက်ရင်၊ နံအမြင့်ဆုံး အချိန်ဟာ ကံအမြင့်ဆုံး အချိန်ပဲ။ ဒါကြောင့် ပြောချင်တာပြော အကုန်ဖြစ်တယ် ဆိုတဲ့ သဘောတရားကို ဦးထော်က လက်ကိုင် ထားတာကွ။

အဲဒီလို လက်ကိုင်ထားပြီး မဟုတ်တာ မှန်သမျှ အကုန်ပြောတာ။ တစ်နေ့တော့ သူ့ကို ပညာပေးဖို့ ဆရာက စီစဉ်တယ်နဲ့ တူပါရဲ့။ အဲဒီ ဦးထော်ကို အခေါ်ခိုင်းလိုက်တယ်။ အစ်ကိုက သွားခေါ်ပေးရတာပေါ့ကွာ။ ဦးထော်ကလည်း ဆရာက ခေါ်တယ်ဆိုတော့ မနေရဲတော့ဘူး၊ လိုက်လာတယ်။ အိမ်ရောက်တော့ သူအင်မတန် နှစ်သက်တဲ့၊ သတ္တိပြောင်တဲ့ အင်္ဂါအခါ ရောက်နေပြီ။ စနေက အမြင့်ဆုံးရောက်နေပြီ။

“ဆရာက အချိန်ကိုက် ခေါ်ခိုင်းလိုက်တာလား။”

အေး မှန်တယ်၊ အချိန်ကိုက် ခေါ်ခိုင်းလိုက်တာ။ ဒါနဲ့ ဦးထော် ရောက်လာရော။ ဗျို့ကိုထော်၊ ကျုပ်မိတ်ဆွေ တစ်ယောက်ဗျာ၊ အတော်လေး နေမကောင်း ဖြစ်နေတယ်။ အဲဒါ ခင်ဗျား သူ့ကံကို နည်းနည်းပါးပါး ကြည့်ပေးစမ်းပါဦး။ ကုဖို့သဖို့ ဘာတွေ လုပ်ပေးရမလဲ ဆိုတာလို့ ပြောလိုက်တော့ ဆရာ့ကိုတော့ သူနည်းနည်း ရှိန်တယ်၊ ဒါပေမယ့် ပြောတော့ပြောတာပဲ။

ဘာပြောလဲဆိုတော့ စနေသားဟာ ကုလို့ရဖို့ သိပ်မလွယ်ဘူး။ ငွေကြေးလည်း အတော်ခိုက်နေတယ်၊ အတော် ဒုက္ခ ရောက်နေတယ် ငွေနဲ့ပတ်သက်နေတယ်လို့ ပြောတယ်ကွ။ သူ့စည်းစိမ် ဥစ္စာနဲ့ ပတ်သက်ပြီး ခင်ဗျား ဘယ်လိုမြင်လဲလို့ ဆရာက ထပ်မေးတော့ ဒီလူဟာ သူများငွေကြေးတွေနဲ့ မကင်းဘူး၊ သူများ ငွေကြေးတွေ တဖြည်းဖြည်း အသုံးများ လာရာကနေ အိုးခြေ၊ အိမ်ခြေတောင် မဲ့သွားနိုင်တယ်လို့ ပြောတယ်ကွ။

ဒါနဲ့ အတော်လေးကြာတော့ ဆရာက ဒီလိုဆို ပြီးရောပေါ့ဗျာ၊ ကျုပ်က ခင်ဗျားကို စိတ်မချလို့၊ ခင်ဗျားအကြောင်းလေး ဘာလေး သိချင်လို့ ခင်ဗျားအကြောင်း ခင်ဗျားကိုပဲ ပြန်မေး ကြည့်လိုက်တာပါလို့ ပြောလိုက်တယ်။ ဒီတော့မှ ဦးထော်ဟာ မျက်လုံးတွေပြူးထွက်၊ ပါးစပ်ကြီး အဟောင်းသားဖြစ်ပြီး သူ့ရင်ဘတ် သူဖိထားတယ်။ သူပြောတဲ့အတိုင်း သူဖြစ်တော့မယ် ဆိုတာသူ့ကိုယ်သူ သိနေပြီလေ။ နှုတ်ကျွံသွားပြီပဲ။ ဘယ်လို ပြန်နုတ်လို့ ရပါတော့မလဲ။ သူပြောတိုင်းက ဖြစ်နေတာကိုး။ အဲဒီတုန်းက ဦးထော်ဟာ မျက်ရည်ကျခဲ့ရှာတယ် ညီလေး။

“သနားတော့ သနားစရာနော် အစ်ကို။”

အေး အဲဒီနောက်မှာလည်း သူ့ကိုယ်သူ ပြန်နိမိတ်ဖတ်သလို တဖြည်းဖြည်း စဖြစ်တော့တာပဲ။ ဒါပေမယ့် ဆရာက အဲဒီလို ခေါ်ပြောလိုက်ပြီးတဲ့ နောက်ပိုင်းကစပြီး၊ ဦးထော်ဟာ တစ်နေ့နှစ်နာရီလောက် ဘုရားဝတ်ပြု၊ ပုတီးစိပ်တော့တာပဲ။ လာသမျှ လူတွေကိုလည်း မဟုတ်တာ ပြောတာကနေ တဖြည်းဖြည်း ရှောင်လာတယ်။ ဒါပေမယ့် သူ့နှုတ်ဝစီက သူ့ပြန်ထိသွားလို့လား မသိဘူး။ ခုနပြောသလိုပေါ့ကွာ၊ စိတ်မကောင်းစရာပေါ့။

ဒါကြောင့် အထက်ဆောင်ပန်းဟာ အထက်ဆောင်ပန်းပဲ ဖြစ်သင့်ပါတယ်။ ကောင်းမှုပြုရမယ့် ကောင်းနိမိတ် အချိန်အခါမှာ မကောင်းမှု မပြုသင့်ဘူး။ လူတွေဟာ အတွေးအခေါ် လွဲနေကြတယ်။ အခါတိုင်တစ်ခုရဲ့ အပေါ်တိုင် သုံးလုံးမှာ ကိုယ့်ကံတည်နေ၊ ရောက်နေရင် ကံအတော်ကောင်းပြီး ထင်တာ လုပ်တော့တာပဲ။ အဲဒီမှာ ဘုရားဝတ်ပြုတာ၊ ကောင်းမှုကုသိုလ်ပြုတာ၊ ကျောင်း၊ သိမ်၊ ဇရပ်၊ လမ်းတံတား၊ တန်ဆောင်း ဆောက်တာ မှန်သမျှ ကောင်းမှု ကုသိုလ်ပြုတာချည်းပဲမို့ အပေါ်သုံးလုံးမှာ ကိုယ့်ကံတည်နေတုန်း ပြုလုပ်တာ၊ စီမံတာ၊ စီစဉ်တာ ကောင်းပါတယ်။

ကောင်းမှုပြုရန် အချိန်အခါမှာ ကောင်းမှုပြုလုပ်ခြင်းဟာလည်း အစီအစဉ် ကျနပါတယ်။ ခုနပြောတဲ့ ဦးထော် တို့ကျတော့ ကောင်းမှုပြုဖို့ အချိန်မှာ မကောင်းတဲ့ အတွေးတွေဝင်လာပြီး ဒီအချိန်ကတော့ ငါအမြင့်ဆုံး၊ ငါပြောသမျှ အကုန်ဖြစ်ရမယ်ဆိုတဲ့ တလွဲဂုဏ်ယူ ဝင့်ကြွားမှုကြီးနဲ့ အကုသိုလ်တွေ ဝယ်ယူနေတော့တာပဲ ညီလေး။

တစ်နေ့ ဒီအကုသိုလ်တွေဟာ သူ့အပေါ်ကို ပြန်ဖိလာလိမ့်မယ်လို့ ကြိုတင်မတွေးဆ ခဲ့မိဘူးနဲ့ တူပါရဲ့။ သူ့ကို ဆရာသတိခေါ်ပေးလို့ သတိရတဲ့အချိန်၊ သူ့ကိုယ်သူ ပြန်သတိထားမိတဲ့ အချိန်မှာ သူ့ကံဟာ ကျားကန်လို့ မရတော့ဘူး။ တဖြည်းဖြည်း ယိုယွင်းလာပြီ။ ဒါကြောင့်မို့ အထက်ဆောင်ပန်းတော့ ဟုတ်ပါပြီ။ အရေးကြီးဆုံး ဘာလုပ်မှာလဲ။ ဘာကို အကြံပေးမှာလဲ။ အဲဒါ မှတ်ထားပါတယ်

“မှတ်ထားပါတယ် အစ်ကို။”

ကောင်းပြီ။ ခုလောက်ဆိုရင် အထက်ဂြိုဟ် သုံးလုံးက နေ့သားတစ်ဦးဟာ မကောင်းတဲ့ စကားမပြောမိအောင် နေရမှာ။ အထက်ဂြိုဟ် သုံးလုံးက နံသင့်အကြောင်းအရာနဲ့ ပတ်သက်ပြီး အကုသိုလ်ကင်းအောင် နေရမှာ။ ညီလေး ဒါလောက်ဆို သဘောပေါက်လောက်ပြီ။ ပေါက်အောင်လည်း လေ့လာ။

တစ်ခါက အစ်ကို့ဆရာဟာ လူတစ်ယောက်ကို စန္ဒြောအခါမှာ အစီအရင် တစ်ခုပေးခဲ့ဖူးတယ်။ သူစီရင်ပေးတဲ့ လူကလည်း သောကြာသားပဲကွ။ သူစီရင်ပေးလိုက်တာက ဒိပြင်ဟာ မဟုတ်ဘူး။ အဲဒီပုဂ္ဂိုလ်ကို အိမ်ကနေ ထွက်ခိုင်းလိုက်တယ်။ ဆရာတို့နားနဲ့ နီးတဲ့ဘုန်းကြီးကျောင်းမှာ အဲဒီတုန်းက အသံမစဲ မဟာပဋ္ဌာန်း ပူဇော်ပွဲကြီး ကျင်းပနေတယ်လေ။ ခုနလူကို အဲဒီပဋ္ဌာန်းပွဲ ကျင်းပတဲ့ ဘုန်းကြီးကျောင်းမှာ သွားနေခိုင်းလိုက်တယ်။ ပဋ္ဌာန်းပွဲပြီးမှ ပြန်ခိုင်းတယ်။ ပဋ္ဌာန်းရွတ်တဲ့ သံဃာတော်တွေရဲ့ ဝေယျာဝစ္စကို အကုန်လုပ်ခိုင်းလိုက်တယ်။ ဟိုလူကလည်း လုပ်တယ်ဟေ့။ ပဋ္ဌာန်းပွဲပြီးမှပဲ ပြန်တယ်။ အဲဒီလူမှာ ကြုံနေရတဲ့ ငွေကြေးကိစ္စကြီးဟာ ဘယ်လိုမှ မျှော်လင့်မထားဘဲ ပြေလည်သွားတယ် ညီလေး။ (သောကြာသားကို အမြင့်ဆုံး အသံများပွားစည်းရာ တဖြစ်အသံမစဲ မဟာပဋ္ဌာန်း ပူဇော်ပွဲကြီးကျင်းပရာ ကျောင်းသို့စေလွှတ်ပြီး သံဃာတော် အရှင်သူမြတ်များ၏ ဝေယျာဝစ္စကို ဆောင်ရွက်ခိုင်းခဲ့သည်။ အိမ်မှထွက်ခိုင်းခဲ့ခြင်းမှာ နံတော်စဉ် ပညာခန်းကို ယူခဲ့ဟန်တူ၏။)

“ဣဋ္ဌဟာ ဣဋ္ဌလုပ်မှပဲ ဣဋ္ဌဖြစ်တော့တယ်နော် အစ်ကို။”

အဲဒါကို သဘောပေါက်ထားဖို့ပဲ အရေးကြီးတယ်။ ဘာလို့လဲဆိုတော့ အင်္ဂဝိဇ္ဇာ၊ အင်္ဂဝိဇ္ဇာနဲ့ အော်နေပြီး ဒါလေးမှ မသိရင်လည်း ကိုယ်လည်း ဒုက္ခရောက်၊ ကိုယ်ကနွယ်ပြီး တခြားလူလည်း ဒုက္ခရောက်နဲ့ မကောင်းတော့ဘူး။

ငါမြင်ဖူးတယ်။ လူတစ်ယောက်။ အဲဒီလူဟာ ပုဂ္ဂိုလ်ရေးအရ အစ်ကိုနဲ့ သိပ်ရင်းနှီးတယ်။ သူကတစ်နေ့ ဘာပြောလဲဆိုတော့ ထူးထူးဆန်းဆန်းပဲ။ သူ့ရဲ့ မွေးနံအပေါ်မှာရှိတဲ့ အချိန်မှန်သမျှ ရွေးပေးပါတဲ့။ ဘာလုပ်မလို့လဲလို့ အစ်ကိုက မေးလိုက်တော့ နောက်တော့သိလာမှာပါတဲ့။ ဒါနဲ့သူ့မွေးနံအထက် သုံးလုံးမှာပေါ်တဲ့ အချိန်မှန်သမျှ ရွေးပေးထားလိုက်တယ်။

သူကလည်း အချိန်ဇယားကို ရေးပြီးတော့ကို ကပ်ထားတာကွ။ ဘာလုပ်လဲဆိုတော့ အဲဒီအချိန်တွေ ရောက်လာတိုင်း ဘုရားပန်းအသစ် ကပ်လှူ၊ သောက်တော်ရေချမ်းကပ်၊ အမွှေးတိုင်၊ အလင်းတိုင် ကပ်လှူ၊ ဘုရားဝတ်ပြု၊ ပုတီးစိပ်၊ ပရိတ်ရွတ်၊ ပြီးတော့ ရပ်ဝေးမှာရှိနေတဲ့ သူ့သားနဲ့သမီးကိုလည်း အဲဒီအချိန်တွေမှာပဲ လှမ်းပြီး မေတ္တာပို့ လုပ်လိုက်တာ၊ အဲဒီလူရဲ့ ရုပ်ပိုင်း၊ စိတ်ပိုင်း၊ ကျန်းမာရေး၊ စီးပွားရေးက အစ ဘဝသစ်တစ်ခုကို လှလှပပ တည်ဆောက်လိုက်သလိုပဲ မောင်အောင်မြတ်ရေ အရမ်းထိရောက်တာပဲ။

တစ်နေ့သူနဲ့ စကားလက်ဆုံ ကျလို့ မေးကြည့်တော့ သဘာဝတရားကြီးက ကိုယ့်ကို ကောင်းအောင် သတ်မှတ်ချိန်မှာ ကိုယ်က အကောင်းတကာ့ အကောင်းဆုံးတွေကို ရှာဖွေပြုလုပ်ရမယ်တဲ့။ ဒါသူက ရိုးရိုးအတွေးနဲ့ တွေးပြီးပြောနေတာ။ တို့တွေ သင်ကြားနေရတဲ့ အင်္ဂဝိဇ္ဇာပညာကြီးတွေနဲ့ ကြည့်ရင်လည်း အံဝင်ခွင်ကျ ဖြစ်နေတာပဲကွ ညီလေး။ သူက အစ်ကို့ကို ကျေးဇူးတင်သလို၊ အစ်ကိုကလည်း အစ်ကို ချစ်မြတ်နိုးလေးစားလွန်းတဲ့ ပညာရပ်ကြီးကို လေးလေးစားစား ရိုရိုသေသေ ပြုတဲ့အတွက် သူ့ကို အရမ်းကျေးဇူး တင်နေမိတယ်။

“အစ်ကိုကလည်း အဲဒီလို နေရထိုင်ရမယ်လို့ ပြောလိုက်လို့လား။”

မပြောပါဘူး။ သူ့အတွေးအခေါ်နဲ့ သူနေလို့ အောင်မြင်သွားတာပါ။ အစ်ကိုတောင် အဲဒီလို စိတ်မကူးခဲ့ ဖူးပါဘူး။

“ဒါဖြင့် အစ်ကိုတို့၊ ကျွန်တော်တို့ရော အဲဒီလို နေထိုင်သွားကြမယ် ဆိုရင်ကော။”

သိပ်ကောင်းတာပေါ့။ အမှန်တကယ် လိုက်နာဖို့ပဲ လိုတယ်။ ခုနလိုကောင်းတဲ့ အချိန်တွေရွေးပြီး၊ ကောင်းတာသာ ဆောင်ရွက်မယ်ဆိုရင် အောင်မြင်မှုတွေ အတောမသတ် များပြားလာမှာပေါ့။ ဒါပေမယ့်နော် လူဆိုတာ အခုနပြောတဲ့ အစ်ကို့မိတ်ဆွေလို ကောင်းတဲ့အချိန်အခါ၊ ကောင်းတဲ့ လုပ်ဆောင်ခြင်းဆိုတဲ့ ဣဋ္ဌနဲ့ဆိုင်တာတွေကို သိပ်စိတ်ဝင်စားလေ့ရှိတာ မဟုတ်ဘူး။”

အမယ်လေးကွာ၊ ကောင်းတာလုပ်တာပဲ၊ ဘယ်အချိန်လုပ်လုပ်ဆိုတဲ့ လူမျိုးကများတယ်။ ပြီးတော့ အဲဒီလိုလူမျိုးတွေ လုပ်သလား၊ မင်းကြည့်လိုက်။ ပါးစပ်ပြောပဲ ရှိတယ်၊ ဘယ်သူမှ မလုပ်ဘူး။ ခုန အစ်ကို့မိတ်ဆွေ စိတ်ဓာတ်မျိုးကျ ကြိုက်တယ်။ သူ့ကိုယ်သူ အချိန်ဇယား ဆွဲထားပြီး ခိုင်းနေသလိုပဲ။ စိတ်ပါလည်းလုပ်၊ မပါလည်း လုပ်ဆိုတာမျိုးလို အချိန်ဇယားနဲ့ အလုပ်လုပ်တော့ သူ့အတွက် တန်ဖိုးမဖြတ်နိုင်တဲ့ စည်းကမ်းဆိုတာ ဖြစ်လာတယ်။ ဒီစည်းကမ်းဟာ သူ့ဘဝကို ဘောင်ကွပ်လိုက်တာနဲ့ အတူတူပဲ။ ခုနပြောသလို လူတိုင်းတော့ ဒီလိုလုပ်လိမ့်မယ်ဆိုပြီး မတွက်လေနဲ့။

“ဟုတ်ကဲ့ အစ်ကို။”

သူက အဲဒီလိုမျိုး ကောင်းတာတွေချည်း ရွေးပြီး၊ ကောင်းတဲ့အချိန်တွေမှာချည်း လုပ်လို့ အောင်မြင်လာတော့ အစ်ကိုက အစ်ကို့ဆရာကို ခပ်ကြွားကြွား ပြောမိတယ်။ ဆရာကျွန်တော့် မိတ်ဆွေ တစ်ယောက်ရှိတယ်။ သူ့မွေးနံအထက် ပေါ်တဲ့အချိန်တွေချည်းပဲ ကျွန်တော့် ရွေးခိုင်းတယ်။ ပြီးတော့ အဲဒီအချိန်တွေမှာ သူဟာ ကောင်းမှု ကုသိုလ်တွေလုပ်တယ်။ ကောင်းတာတွေပဲ ဖန်တီးတယ်။ ကောင်းတဲ့အကျင့်တွေနဲ့ သူ့ကိုယ်သူ ထိန်းချုပ်ထားတယ်။ ဒါကြောင့် သူဟာ အရမ်းအောင်မြင်တာပဲ ဆရာလို့ ပြောလိုက်မိတယ်။ ဆရာက အများကြီးလက်ခံတယ်။ မှန်တယ်၊ ဒါဖြစ်ရမယ့် အကြောင်းတရားကွ ဆိုပြီးလက်ခံတယ်။ ဒါပေမယ့် ဘာပြောလဲဆိုတော့ ကံမြင့်တဲ့ အချိန်တွေမှာ ကံမြင့်စေတဲ့၊ ကံပွင့်စေတဲ့ ကံကုသိုလ်ကို ဆက်စေမယ့် အကြောင်းတရားချည်းပဲ လုပ်လို့ကောင်းကျိုးတွေ ဖြစ်လာတာ မဆန်းပါဘူးတဲ့။ ကံနိမ့်မယ့် အချိန်မှာ ခုလိုပဲ ကံမြင့်သွားအောင်၊ ကံပွင့်သွားအောင် ကံကုသိုလ်ကို ဆက်နိုင်အောင်မ င်းဘယ်သူ့ကို ဘာလုပ်ပေးနိုင်မလဲ၊ အဲဒါစဉ်းစားတဲ့။

လူတစ်ယောက်ကွာ မင်းဆီကို ကံတွေ သိပ်နိမ့်လို့၊ လွယ်လွယ်ပြောရရင် ဘာဆိုဘာမှ လုပ်တိုင်းကိုင်တိုင်း အဆင်မပြေလွန်းလို့ အားကိုးပြီး လာပါပြီတဲ့။ အဲဒီလူကို ခုနလို မင်းခိုင်းလို့ မကောင်းနိုင်ဘူး။ ဘာလို့လဲဆိုတော့ သူ့သဘာဝအရကို သူဟာ မကောင်းတာချည်း ကြုံနေရလို့ အကောင်းဘက်မှာ စိတ်ရှိမှာ မဟုတ်တော့ဘူး။ ကောင်းတာတွေ လုပ်ချင်မှာ မဟုတ်တော့ဘူး။ သူ့စိတ်ဟာ အနိဋ္ဌဖြစ်နေပြီ၊ သူ့အတွေ့အကြုံ တွေဟာလည်း အနိဋ္ဌဖြစ်နေပြီ၊ ဒါဖြင့် မင်းဘယ်လို ဖန်တီးမလဲတဲ့။

“တော်တော် အတွေးရ ခက်သွားတယ်နော် အစ်ကို။”

ခက်တာပေါ့။ ဒါပေမယ့် ငါကတော့ အတွေးသမားဆိုတော့ ရအောင်တွေးတယ်။ ဆရာက ငါကိုပြောလိုက်ပြီ။ ကံမြင့်တဲ့ အချိန်မှာ ကံကောင်းသွားအောင် လုပ်ပေးနိုင်တာ မဆန်းပါဘူး။ ကံနိမ့်တဲ့ အချိန် ကံကောင်းသွားအောင် လုပ်ပေးနိုင်မှ မင်းကို အတွေးအခေါ်ရှိတဲ့ တပည့်အဖြစ် အသိအမှတ် ပြုမယ်ဆိုတဲ့ စကားကို ပဲ့တင်ထပ်အောင် တွေးတယ်။ ဟုတ်ပြီ။ ဒါဖြင့် အနိဋ္ဌ သမားအတွက် တစ်နည်းပြောရရင် ကံနိမ့်တဲ့ သူအတွက် ကံနိမ့်ချိန်တွေ ရွေးမှ ဖြစ်တော့မယ်ဆိုပြီး ကံနိမ့်ချိန်တွေချည်းပဲ ရွေးလိုက်တော့တယ်။ အဲဒီမှာ ကံနိမ့်လွန်းလို့ ဘာမှလုပ်လို့ ကိုင်လို့မရတဲ့ လူတစ်ယောက်ကို သွားတွေ့တယ်။ သူ့နာမည်က လေးအောင်တဲ့။ ငါက နာမည်ကြားကတည်းက သဘောပေါက် လိုက်ပြီ။ အဲဒီလူ ကံနိမ့်တဲ့ အခါတွေ ရွေးပြီး၊ ငါခိုင်းချင်တာ ခိုင်းဖို့ သူနဲ့ညှိ ရသေးတယ်ကွ။

သူကလည်း တကယ် ဒုက္ခရောက်နေတဲ့ သူဆိုတော့ အကြိုက်ပေါ့။ ဒါနဲ့ ကိုလေးအောင် ဆိုတဲ့ ဗုဒ္ဓဟူး အောက်မှာ ရောက်တဲ့အချိန်တွေ ရွေးပေးလိုက်တယ်။ ပြီးတော့ အဲဒီအချိန်တွေ ရောက်တိုင်း အနိဋ္ဌနဲ့ ဆိုင်တာတွေချည်းပဲ ခိုင်းတယ်။

“အစ်ကို ဘာတွေခိုင်းလိုက်လဲ။

အိမ်သာတွေ ရေထည့်ခိုင်းတယ်။ ဘုန်းကြီး ကုဋီတွေ ရေဆေးခိုင်းတယ်။ ခွေးတွေ အစာကျွေးခိုင်းတယ်၊ နွားစာ ကျွေးခိုင်းတယ်၊ ဘုရားစေတီ ပုထိုးတွေမှာ တံမြက်စည်းတွေ လှည်းခိုင်းတယ်၊ ဘုရားစေတီက ရေညှိတွေ ခွာခိုင်းတယ်၊ စေတီပုထိုးတွေရဲ့ အုတ်ကြိုအုတ်ကြားမှာ ပေါက်နေတဲ့ မြက်တွေ၊ သစ်ပင်တွေကို နုတ်ခိုင်းတယ်၊ သူကလည်း ရာနှုန်း (၈၅) ရာခိုင်နှုန်းလောက်ကို လုပ်တာပဲ။

“အားလုံး ဂုရုအချိန်တွေ ချည်းပဲပေါ့နော် အစ်ကို။”

အေး။

“ဘယ်လိုနေလဲ အစ်ကို။”

ဟာ တကယ့်ကို အခြေအနေ ကောင်းလာတယ်ကွ၊ နေစရာမရှိလို့ သူများ အိမ်နောက်ဖေး ချောင်မှာ ခိုကပ်နေရတဲ့လူက ကျောင်းစောင့်တွေ ဘာတွေ အလုပ်ရလို့။ ကျောင်းစောင့်နဲ့ သန့်ရှင်းရေး အလုပ်ကို တွဲလုပ်လာရတော့၊ ဟော ကျောင်းဝင်းထဲမှာ သူ့အတွက် နေစရာအိမ်လေး သူ့ဟာသူ ဆောက်ပြီး နေခွင့်ရသွားတယ်။ မိန်းမက ကျောင်းလေးမှာ ကျောင်းဈေးရောင်းတယ်။ အမယ် ဟုတ်လို့၊ အဲဒီနေရာမှာ မင်းတစ်ခုတွေးရမယ်။ ကျောင်းစောင့်မို့လို့၊ သန့်ရှင်းရေးသမားမို့လို့ ဘဝဟာ မတိုးတက်ဘူးလို့ သွားပြောလို့ မရဘူး။

သုညကနေ အပေါင်းတစ် ဖြစ်လာရင် ဒီတစ်ကို တန်ဖိုးမကြီးဘူးလို့ သွားပြောလို့မရဘူး။ တစ်ရှိမှ နှစ်ရှိလာမယ်။ နှစ်ရှိမှ သုံးရှိလာမယ်။ တစ်ဟာ မူလ ပထမ တိုးတက်မှု အစပဲ။

“ဟုတ်တယ်နော် အစ်ကို။”

အဲဒါနဲ့ အဲဒီလူ အဲဒီလို ဖြစ်လာတော့ ငါ့ကိုကွာ ဗယာကြော်လေးတွေ ဝယ်လာ၊ ဘူးသီး ကြော်လေးတွေ ဝယ်လာနဲ့ ကျေးဇူးတွေ တင်လွန်းလို့ ကျေးဇူးဆပ်နေလိုက်တာ တစ်လလောက်ကြာ သွားတယ်။ ငါကလည်း ဘယ်ရမလဲ ငါ့ဆရာကို သွားကြွားတာပေါ့။ ဆရာ ကိုလေးအောင်ဆိုတာ ကျွန်တော်တို့ ရပ်ကွက်ထဲမှာ ရှိတယ်။ အခုဆရာ ပြောသလို ကံနိမ့်တဲ့အချိန်တွေကို ရွေးပြီး ဒီလိုကံပွင့် ကံမြင့်သွားအောင် ကုသိုလ်ဆက်ပေး လိုက်နိုင်လို့ သူဟာ ဒီလိုအခြေအနေ ရောက်လာတယ်ဆိုပြီး ကြွားလိုက်တာပေါ့။ ဆရာက သဘောကျတယ်။ လက်ခံတယ်။ အဲဒီမှာတင် ဆရာက တစ်ချက် စဉ်းစားလိုက်ပြီး စကားတစ်ခွန်းကို ကောက်ကာငင်ကာ ထပြောတယ်ကွ။ မောင်မောင်သန်းတဲ့ မင်းအခုဆိုရင် ဣဋ္ဌသဘောနဲ့ အနိဋ္ဌသဘောတရားကို မြင်တတ်စ ပြုလာခါနီးပြီတဲ့။

“မြင်တတ်စတောင် ပြုလာခါနီးပဲ ရှိသေးတယ်တဲ့လား အစ်ကို။”

ဟ မောင်အောင်မြတ်ရဲ့ ဆရာဆိုတာ ဒီလိုပဲ။ တပည့်ကို ဒီလိုပဲ ဆုံးမ တတ်စမြဲပေါ့ကွာ။ စဉ်းစားတွေးခေါ်တဲ့နေရာမှာ အမျိုးမျိုးနည်းနဲ့ တပည့်တွေကို ဆုံးမနိုင်စွမ်း ကြတယ်ပေါ့။ ဘယ်တပည့် ဘယ်လောက်တော်တော်၊ ထပ်ကြိုးစား စေချင်တဲ့ စိတ်ပဲ ဆရာတိုင်းမှာ ရှိတယ်။ ကဲ ငါ့တပည့်ရေ မင်းတော့ ဒီမေးခွန်းကို ဖြေနိုင်လို့ အတော်ဟုတ်သွားပြီ။ ရပြီ။ မင်း ပညာတတ်ပြီ။ သင်စရာ မလိုတော့ဘူးကွလို့ ပြောသံကြားဖူးလား။

“မကြားဖူးပါဘူး။”

အေးပေါ့။ ဒါကြောင့်လည်း ဘယ်ဆရာဖြစ်ဖြစ် ကြိုးစားတဲ့ တပည့်ဆိုရင် ချစ်ကြတာပေါ့ ညီလေးရာ။ ကဲထားလိုက်တော့။ ခုန စကားဆက်မယ်။ ဆရာက ခုနပြောသလို မြင်တတ်ခါစ ပြုလာခါနီးပြီ။ ဒါကြောင့် မင်းကို ငါတစ်ခုတော့ မေးချင်တယ်။ မိဘတွေနဲ့ သားသမီးတွေ ပဋိပက္ခ ဖြစ်တဲ့အခါ၊ အမြင် မကြည်လင်တဲ့အခါ သားသမီးတွေအပေါ်ကို အမြင်ကြည်လာအောင် ရှင်းပြမယ်ဆို ကြပါစို့။ ဥပမာ တစ်ခုခုနဲ့ ပေးပြီး ရွေးပြစမ်းကွာတဲ့။ အခါရွေးပြစမ်း။ သိပ်လွယ်တယ်နော်၊ စကားလုံး လေးတွေကလည်း နူးညံ့သိမ်မွေ့ပြီး မေးခွန်းကလည်း အနုပညာမြောက်တယ်။ နားထောင်လို့ကလည်း အေးချမ်းတယ်။

အမြင်မကြည်လင်တဲ့ မိဘတွေကို အမြင်ကြည်လာအောင်၊ သားသမီးတွေ အပေါ်မှာ အထင်အမြင်လွဲပြီး ဆူပူကြိမ်းမောင်းမှု ဒေါသထွက်မှုတွေ ပြေပျောက်လာအောင် သားသမီးတွေ ဘက်က ဘယ်လိုအခါရွေးပြီး ရှင်းပြရမလဲဆိုတဲ့ မေးခွန်းဟာ နားထောင်ရတာ သိပ်လွယ်တယ်။

ဒါပေမယ့် အတိမ်းအစောင်း လုံးဝမခံတဲ့ အကြောင်းတရားလေး တစ်ခုမို့ ငါတော့ ဒီလို စဉ်းစားလိုက်တယ်။ ဘယ်လို စဉ်းစားလိုက်လဲဆိုတော့ မိဘဆိုတာ အနန္တကျေးဇူးရှင် တွေပဲကွ။ အတုမဲ့ ဖြစ်တော်မူတဲ့ တို့ဘုရားရှင်နဲ့တောင် တစ်ဂိုဏ်းတည်း ပူဇော်ရတာ မဟုတ်လား။

“ဟုတ်ကဲ့။”",
"imagelink":"https://i.pinimg.com/736x/ab/5c/8c/ab5c8c44b5be7aed6064c8fab0edfd02.jpg",
"videolink":"",
"notetext":"",
"openlink":""
},
{
"title":"အထက်ဆောင်ပန်း အောက်နင်းကြမ်း (၂)",
"subtitle":"ဒုတိယပိုင်း",
"sirname":"ဆရာ ဦးမောင်မောင်သန်း",
"book":"အဲဒီ တနင်္ဂနွေ အခါမှာပဲ မင်းကုသဆိုတဲ့ အထဲက ကုဆီ သွားလိုက်ရအောင်။ လူတစ်ယောက်ဟာ တနင်္ဂနွေအခါမှာ အလှူနဲ့ ပတ်သက်တဲ့ အကြောင်း တစ်ခုပြောမယ် ဆိုပါတော့။ သူတို့ဆီမှာ အလှူကြီးတွေ ရှိတဲ့အကြောင်း၊ ဒါမှမဟုတ် အလှူကြီးတွေ လှူတော့မယ့်အကြောင်း၊ ဒါမှမဟုတ် သူအလှူ တစ်ခုဆီကို သွားမယ့်အကြောင်း ပြောလာပြီဆိုရင် ဒါဟာ တနင်္ဂနွေအခါမှာ တည်နေတဲ့ အညွန့်ဂြိုဟ် တနင်္လာအကြောင်း ပြောပြီ ဆိုတာ သိနေရမယ်။

ဒါဆိုရင် မင်းသူ့ကို မကောင်း သွားပြောလို့ မရဘူး။ အကောင်းပဲ ပြောရမယ်။ ဣဋ္ဌပဲ ပြောရမယ်။ သူကနေပြီး ကျောက်ဆည်ဘက်မှာ ကောက်ပဲသီးနှံ အရောင်းအဝယ် သွားလုပ်မလို့ ဆိုလိုက်တာနဲ့ ကောင်းတယ်၊ သင့်တယ်ဆိုတာပဲ မင်းပြောရမယ်။ မင်းသူ့ကို မဟုတ်တာ ပြောလို့မရဘူး။

အေး တနင်္ဂနွေအခါမှာ တနင်္လာ အကြောင်း ပြောတာတော့ မှန်ပါရဲ့၊ ကျောက်တံခါး ဘက်သွားမလို့၊ ကြွေးတောင်းလို့ မရလို့ ငွေယူသွားတဲ့ သူကိုသတ်ချင်လို့ ဆိုပြီး ပြောလာမယ်ဆိုရင် သူ့ကို ကောင်းတဲ့ နိမိတ်ဆောင်တဲ့ တနင်္လာလို့ ပြောလို့မရတော့ဘူး။ တနင်္ဂနွေအခါတိုင်ရဲ့ အညွန့်တော့ ဟုတ်ပါရဲ့။ ဒါပေမယ့် အနိဋ္ဌ တနင်္လာကြီးဖြစ်နေပြီ။ အကြောင်းတရား မကောင်းတဲ့ တနင်္လာကြီး ဖြစ်နေပြီ။ ဒီလိုလူမျိုးကို ကောင်းတယ်၊ ဆက်သာ လုပ်ဆိုပြီး သွားမပြော လိုက်လေနဲ့၊ အဲဒီလို နံသင့် ပရိယာယ် တနင်္လာကို အဆိုးပြုမယ့် သူအတွက် ကောင်းသော အကြောင်းတရားတွေ ဖြစ်လာမှာ မဟုတ်ဘူး။ ပြဿနာဆိုးတွေနဲ့ချည်း ရင်ဆိုင်ရတော့မှာ သေချာတယ်။ သတိလက်လွတ်လို့ မဖြစ်ဘူးဆိုတာ တွေ့ပြီလား။

“ဟုတ်ကဲ့ တွေ့ပါပြီ။”

ဒါဖြင့် တနင်္လာနံသင့် ပရိယာယ်ကိုပဲ ထပ်ပြောမယ်၊ တနင်္ဂနွေအခါမှာ တနင်္လာနံသင့် ပရိယာယ်ဖြစ်တဲ့ မင်္ဂလာကိစ္စ၊ နှလုံးသား ရေးရာကိစ္စပဲ ဆိုကြပါစို့။ နှလုံးသားရေးရာ ကိစ္စတော့မှန်ပါရဲ့။ အဲဒီအချိန်မှာ ကြားရတဲ့ စကားက ခိုးရာလိုက်ပြေး လို့တဲ့ဆိုရင် ကောင်းသတင်းလား၊ မကောင်းသတင်းလား စဉ်းစား။

“မကောင်းသတင်းပါ။”

အေးလေ နောက်မှ လူကြီးတွေစုံရာနဲ့ ပြန်အပ်ပြီး၊ မင်္ဂလာဆောင်တာ တစ်ပိုင်းပေါ့ကွာ။ ခိုးရာ လိုက်ပြေးတယ် ဆိုကတည်းက မကောင်းဘူးပေါ့။ အဲဒီ အသံကြားရင်လည်း နောက်ဆက်တွဲ ပြဿနာတွေ မလွှဲမသွေ ဆက်တိုက် ပေါ်လာလိမ့်မယ်၊ ဆက်တိုက် ရင်ဆိုင်ရလိမ့်မယ်လို့ ပြောရမှာ အင်္ဂဝိဇ္ဇာ ဟောသူရဲ့ တာဝန်ပဲ။

တနင်္လာဂြိုဟ်ဟာ မင်္ဂလာဂြိုဟ် ဆိုတဲ့ပရိယာယ် ရှိသကိုး မောင်အောင်မြတ်ရဲ့၊ မင်္ဂလာဂြိုဟ်၊ နှလုံးသားရေးရာ ဂြိုဟ်လို့ ပရိယာယ်ရှိတဲ့ တနင်္လာဟာ သူရဇ္ဇအခါမှာ ဣဋ္ဌနေရာမှာ ရှိနေတာကိုး။ ဒီနေရာမှာ ဣဋ္ဌနေရာလို့ ပြောလိုက်တာက မူလလို့ သတ်မှတ်တဲ့ အလယ်အချာရဲ့ အထက်သုံးလုံးမှာ ပါဝင်နေလို့ပဲ။ အထက်ဆောင်ပန်း လို့လည်းရှေးပညာရှိတွေက သုံးနှုန်းကြ၊ သတ်မှတ်ကြတယ်။ မူလအလယ်အချာရဲ့ အထက်ဂြိုဟ် ဂဏန်းသုံးလုံးပေါ့ကွာ။ အဲဒီလို လွယ်လွယ် မှတ်ထားလိုက်ရင် တနင်္လာဂြိုဟ်ဟာ ပဉ္စပွတ်ပြီးရင် ဒုတိယအမြင့်ဆုံး ဂြိုဟ်ပဲ။ အညွန့်လို့ ခေါ်တဲ့နေရာ။ ဒါတွေကိုတော့ မင်းသိပြီးသား။ မင်းကို ဟိုတုန်းကတည်းက သင်ခဲ့ပြီးသား။

အဲဒီလို ဒုတိယ အမြင့်ဆုံးဂြိုဟ် အဖြစ်ရပ်တည်နေလို့ ဣဋ္ဌနေရာဆိုပြီး သုံးနှုန်းလိုက်တာ။ ကောင်းပြီ။

ဣဋ္ဌနေရာမှာရှိတဲ့ တနင်္လာဂြိုဟ်ရဲ့ ပရိယာယ်နိမိတ်ဟာ ကောင်းနေရမယ်၊ အထက်က ဂြိုဟ်ကြာသာပတေးနဲ့ ခေမာ (၂-၅) ရန်တော်တာတို့၊ အဲဒီ တနင်္လာဂြိုဟ်ရဲ့ အောက်က သောကြာနဲ့ သောက (၆-၂) ရန်တော်တာတို့ အသာထားဦး။ ဒီအခါတစ်ခုမှာ၊ ဒီသူရဇ္ဇအခါမှာ တနင်္လာဆိုတဲ့ ဂြိုဟ်ရပ်တည်နေပုံကို ကြည့်ပြီး ဣဋ္ဌ-အနိဋ္ဌ စကားလုံး ဆုံးဖြတ်နေတာ ညီလေး သဘောပေါက်လား။

“ဟုတ်ကဲ့ တဖြည်းဖြည်း သဘော ပေါက်လာပါတယ်။”

တစ်ခါက လူတစ်ယောက်ဟာ အခုလိုပဲ သူရဇ္ဇအခါမှာ အသက်ကြီးတဲ့ အမေအိုကြီး တစ်ယောက်ကို မိုက်မိုက်ရိုင်းရိုင်း ပြောနေတာတွေ့ရတယ်။ မြင်ကွင်းက မလှဘူး။ ဒါပေမယ့် အစ်ကိုကလည်း ဘာမှ ဝင်မပြောပါဘူး။ ဘာလို့လဲဆိုတော့ သူက မူးနေလို့ပဲ။ အစ်ကိုလည်း သတိထား ကြည့်နေလိုက်တယ်။ နောက်တော့ နားစွင့် နေကြည့်လိုက်တယ်။ ဘာကြာလဲ အဲဒီလူရဲ့ မိန်းမ ကောက်ကာငင်ကာ အိမ်က ဆင်းသွားတာ ကြားလိုက်တယ်။ သူတို့ လင်မယားဟာ အပျက်ပျက်နဲ့ နောက်ပိုင်း အကြောင်း အမျိုးမျိုးကြောင့် တကယ်ကွဲသွားတယ် မောင်အောင်မြတ်။

“ဟာ အကျိုးသက်ရောက်မှုဟာ အဲဒီလောက် အထိတောင်မှပလား အစ်ကို။”

အဲဒီ အတွေ့အကြုံက နည်းတောင် နည်းပါသေးတယ် ညီလေးရာ။ တချို့ ဒိထက်ဆိုးတာတွေ အများကြီး။ ဆိုလိုတာက အခါတစ်ခုရဲ့ အထက်ဆောင်ပန်း ဆိုတာ ကောင်းတဲ့ဘက်ကချည်း စဉ်းစားသင့်တယ်။ ကောင်းတာကိုပဲ ဆောင်ရွက်သင့်တယ်၊ ကောင်းသော နံသင့်ပစ္စည်းတွေကိုပဲ လှူသင့်တယ်။ အဲဒီ နံသင့်တွေကို ဒုက္ခ မပေးသင့်ဘူး။ မစွန့်ထုတ်သင့်ဘူး။ အခုပြောသလို အကြောင်းမလှရင် လင်မယား တွေ့နေရပေမယ့် မပေါင်းကြရတော့ဘဲ ရန်သူကြီးတွေလို မခေါ်နိုင်၊ မပြောနိုင် ဖြစ်သွား ကြရတော့တဲ့ အထိဖြစ်တတ်တယ်။ တစ်ခါကလည်း ဒီလိုပဲ။

ခုနပြောသလို သူရဇ္ဇအခါမှာ လူတစ်ယောက်နဲ့ ဆုံတော့ သူများဆီက သူငွေတွေ ချေးငှားတဲ့ အကြောင်းတွေပဲ ကြားနေရတယ်။ သူက အဲဒီလူတွေဆီက ငွေကို လွယ်လွယ် တောင်းလို့ရသတဲ့။ သူအလုပ်လုပ်မယ်ဆိုတာကို အဲဒီလူတွေက အကြွင်းမဲ့ယုံသတဲ့။ ဒါပေမယ့် ငွေတွေရလာလိုက်၊ သူထင်သလို စီးပွားတွေ သွေးတိုးစမ်း လုပ်ကြည့်လိုက်၊ အကျိုးမပေးလို့ ကုန်လိုက်နဲ့ သူများငွေတွေ မနည်းဘူးတဲ့။ သူ့ကို ကြည့်လိုက်ရင်တော့ သူဌေးသားစတိုင်ပဲ။ အရမ်းချမ်းသာနေတဲ့ လူလိုပဲ။ သုံးနေ လိုက်တာကလည်း သူများတွေ အားကျလောက်တယ်။

ဒါပေမယ့် သူပြောတဲ့ စကားကို နားထောင်နေရတာနဲ့တင် သူများငွေတွေ သိန်းလေးဆယ်လောက် သူ့ကြောင့် ကုန်ပြီဆိုတာ သိလိုက်ရတယ်။ မင်းစဉ်းစား ကြည့်စမ်း၊ သူပြောနေတဲ့ အမူအရာက ပြုံးနေတယ်၊ ခပ်အေးအေးပဲ၊ ဒါပေမယ့် ဒီစကားတွေက အနိဋ္ဌလား၊ ဣဋ္ဌလား။

“အနိဋ္ဌတွေပါ အစ်ကို။”

ဘာကြောင့်လဲ။

“ငွေနံဟာ အထက်ဆောင်ပန်း ဂြိုဟ်တွေက အညွန့်ဂြိုဟ်မှာ ရှိနေတဲ့ သူရဇ္ဇအခါ ငွေတွေ ပြုန်းတီးသွားတဲ့ အကြောင်းကြားရလို့ပါ။”

ဟုတ်ပြီ။ အင်္ဂဝိဇ္ဇာ ပညာရပ်၊ အခါတစ်ခုမှာ စကားလုံး တစ်လုံး စတာက အစ သိပ်အရေးကြီးတယ် ဆိုတာ နောင်ကို တဖြည်းဖြည်း ထပ်ပြီး ဒိထက် သဘောပေါက်လာ လိမ့်မယ်၊ အရေးကြီးတာက နားထောင်တာ။

ဥပမာကွာ။ ငါစကားတစ်ခွန်း ပြောမယ်၊ လူငယ်တစ်ယောက်ဟာ ဒီသူငယ်ဟာ သူသုံးဖို့ငွေတွေ အများကြီးရှိတာ မင်း တွေ့လိုက်တယ် ဆိုပါတော့။ သူက ပြောမယ်။ အိမ်က အဘိုးကြီးနဲ့ အဘွားကြီး မသိအောင် လွယ်တဲ့နေရာက ယူလာခဲ့တယ်ဆိုပြီး ပြောမယ်၊ ဒါဖြင့် အဲဒီငွေတွေ ဝင်လာတာ ကောင်းလား၊ ဆိုးလား။ ပြောရရင်ကွာ အဝင်ကောင်းလား၊ အဝင်ဆိုးလား။

“တနင်္လာဂြိုဟ်ကလည်း ပရိယာယ်အရ အထက်ဆောင်ပန်းမှာ ဆိုတော့။ မကောင်းဘူး အစ်ကို။”

ဟေ ဘာပြုလို့။

မိဘ မသိအောင် ယူလာတဲ့ ငွေဖြစ်လို့ မစင်ကြယ်ဘူး အစ်ကို၊ ဒါကြောင့် အထက်ဆောင်ပန်း အဝင် မပီသဘူး။ ငွေနံအပေါ်မှာရှိလို့ ငွေဝင်တာ ဝင်တာပဲ။ အဝင် မကောင်းဘူးလို့ဘဲ ကျွန်တော်ပြောချင်တယ်၊ ဒီလို အဝင်မကောင်းလို့ ဒီငွေတွေဟာလည်း သဲထဲရေသွန်သလို ကုန်သွားမယ့် ငွေတွေလို့ ကျွန်တော်မြင်တယ်။”

မှန်တယ်၊ သိပ်မှန်တယ်။ တကယ်လည်း အဓိပ္ပာယ်မရှိ ကုန်သွားတာ ငါမြင်ဖူးတယ်။ အခုပေးတဲ့ ဥပမာဟာ တကယ်ဖြစ်ခဲ့ဖူးတယ်။ ဒါကြောင့် မင်းကို အစ်ကို ရဲရဲမေးတာပေါ့။ နောက်တစ်ခု ထပ်ပြောမယ်။ အရွက်အခက်ကို နင်းရတဲ့ နင်းကြမ်း ယတြာဆိုတာ အင်္ဂဝိဇ္ဇာ ပညာမှာရှိတယ်။ နောက်တော့ မကြာခင် မင်း သင်လာရလိမ့်မယ်၊ အခုတော့ ဗဟုသုတအဖြစ် နားထောင်လိုက်ဦး။

အဲဒီ နင်းကြမ်း နင်းဖို့ လူတစ်ယောက်ဟာ လူတစ်ယောက်ကို အကြံပေးလိုက်တယ်။ နင်းရမယ့် လူက အင်္ဂါနာမည်၊ နင်းခိုင်းတာ ကံ့ကော်။

“ဟာ တော်တော်ဆိုးတာပဲ။”

အေး ကံ့ကော်ဟာ နင်းကြမ်း မပြုရဘူးလို့ အာစရိယဝါဒ မသင် ခဲ့ရဘူးဘဲနဲ့ သူပြောလူပြော နားကြားပြီး၊ စာအုပ်လေး ဘာလေး လွယ်လွယ်ဖတ်ပြီး ခိုင်းလိုက်တာနဲ့ တူပါရဲ့။ အဲဒီလူ ခိုင်းတဲ့အတိုင်း ဟိုအင်္ဂါသားက နင်းပါလေရော၊ ကံဆိုးချင်တော့ အခုပြောနေတဲ့ သူရဇ္ဇအခါကြီးကွာ။

“ဟာ”

အဲဒီလူဟာ ငွေမှုတွေ၊ ငွေပြဿနာတွေ အကြီးအကျယ်ဖြစ်ပြီး၊ ဘဝတစ်ခုကနေ ဘဝတစ်ခုကို ပြောင်းသွားရတယ်။ ခိုက်သွားတဲ့ နင်းကြမ်းဒဏ်ကို သူမခံနိုင်ဘူးလေ၊ ဒါပေမယ့် ပထမကတည်းက သူကြုံနေရတဲ့ ငွေပြဿနာကြီးက အကြီးကြီးကွ၊ ကိုယ်ကလည်း သူများအပေါ်မှာ မတရား လုပ်ချင်သေးတယ်။ ပြီးတော့ ဒီအစီအရင်တွေ လာလုပ်လို့ ဘာရမှာလဲ ညီလေး။ စေတနာကတော့ အကျိုးပေးမှာပဲ။ အစ်ကိုတို့လည်း လုပ်ပေးလို့ မရဘူးလေ။

ပိုဆိုးသွားတာက အခါ၏ အမှားအယွင်းပဲ။ မနင်းအပ်သော တနင်္လာ နံသင့်အညွန့် အရွက်အခက်ကို နင်းကြမ်း ပြုမိခြင်း တွေကြောင့်ပေါ့။

“ကြောက်စရာပဲနော် အစ်ကို။”

အေး ဆောင်ပန်းဟာ ဆောင်ပန်းပဲ၊ နင်းကြမ်းဟာ နင်းကြမ်းပဲ၊ ရှေးရှေးက ကဝိအကျော် ဆရာတော်ကြီးတွေ ပြသခဲ့တာ၊ ဆုံးမခဲ့တာ တို့လက်ထက်မှာ ဘယ်ပြင်ရဲပါ့မလဲ။ ဘဝတွေပျက်ပြီး ဒုက္ခတွေ ရောက်သွားမှာပေါ့။ မယုံလို့ မရဘူး မောင်အောင်မြတ်။

မယုံရင် လက်တွေ့ လုပ်ကြည့်တာ အကောင်းဆုံးပဲ။ ဒါပေမယ့် ကိုယ့်အိမ်မှာ ကိုယ့်မိဘတွေကို ထိခိုက်သွားစေနိုင်တဲ့ အထိ ဖြစ်သွားနိုင်တာမို့ လက်တွေ့ လက်တွေ့ ဆိုတိုင်းတော့ မကောင်းဘူးပေါ့ ညီလေးရာ။ ဦးနှောက်နဲ့၊ အတွေးအခေါ်နဲ့၊ ဉာဏ်နဲ့ယှဉ်ပြီး ဆင်ခြင်တတ်တာ လောကမှာ အပြစ်လွတ် ပါတယ်။ ခုန သူရဇ္ဇအခါမှာ ကံ့ကော် နင်းဖြစ်အောင်၊ အမြစ်ကို နင်းဖြစ်အောင် နင်းကြမ်းပြုခိုင်းတဲ့ ပုဂ္ဂိုလ်ဆိုရင် ဘယ်လောက် အကုသိုလ်ကြီး သွားပြီလဲကြည့်။ သူ့ကြောင့် လူတစ်ယောက်ဟာ ဘဝတစ်ခု ရပ်ဆိုင်းခဲ့ရတယ်။ သူကတော့ ဒီနေ့ဒီအချိန်ထိ အစားမပျက်၊ အသောက် မပျက်ဘူး။ ကြည့်စမ်း။ နည်းနည်းလေး သိတာဟာ များများအန္တရာယ် ဖြစ်စေနိုင်တယ် ဆိုတဲ့ စကားပုံလို ဖြစ်နေပြီ။

အစ်ကို တစ်ခါက သူနဲ့ တစ်နေရာမှာ အမှတ်မထင်ဆုံတော့ အဲဒီပုဂ္ဂိုလ်ကို မေးကြည့်တယ်။ ဂါရဝတရားနဲ့ပါ။ သူကလည်း ဗေဒင်ဆရာကြီး မဟုတ်ဘူး။ သူများကို ရိုးရိုး ကူညီလိုက်တာပဲ။ ဒါကြောင့် အစ်ကိုကြီး ခင်ဗျားအင်္ဂါ သားသမီးတစ်ယောက်ကို တနင်္လာ နင်းကြမ်းပေးတဲ့ အစီအရင်ဟာ အမြစ်ကို နင်းခိုင်းတာပေါ့နော် ဆိုတော့ အေးတဲ့။ အခါတွေ ဘာတွေ မှားသွားလို့ နင်းတာတွေ ဘာတွေ မှားသွားလို့ရှိရင် ခိုက်တတ်ပါသလား ခင်ဗျာဆိုတော့ ပစ္စုပ္ပန်တည့်တည့်ကို ကြည့်ပါ။ အဝေးကြီး ကြည့်မနေပါနဲ့တဲ့။ အစ်ကို တော်တော်လေး အံ့အားသင့်သွားတယ်။ သူကြည့်တဲ့ ပစ္စုပ္ပန်ကြီးက တစ်မျိုးကြီး ဖြစ်နေတယ်။ တစ်ဖက်သား အတွက် ထည့်မတွက်တော့တဲ့ ပစ္စုပ္ပန် တည့်တည့်ကြီး ဖြစ်နေတယ်။ စိတ်မကောင်းစရာပေါ့ကွာ။

ထပ်မေးရင် ထပ်ပြီး စိတ်မကောင်းစရာတွေဘဲ ကြားနေရတော့မှာမို့ လေးလေးစားစား နှုတ်ဆက်ရင်း သူငယ်ချင်းတစ်ယောက်နဲ့ သွားစရာရှိတဲ့ မင်္ဂလာဆောင်တစ်ခုကို ဆက်သွားလိုက်တော့တယ်။

အဲဒီနောက်ပိုင်းကစပြီး ဘယ်သူ လုပ်တာကိုမှ မမေးမြန်းတော့ဘူး။ နားထောင်တတ်အောင် ကျင့်တဲ့အကျင့်နဲ့ အကုသိုလ်ကင်းအောင် နေလာခဲ့တာ မင်းအသိဆုံးပဲ။

“အဲဒါမျိုးတွေကျတော့ စိတ်မကောင်းစရာဘဲနော် အစ်ကို။”

ဒါပေါ့ ညီလေးရာ၊ တစ်ဖက်ပုဂ္ဂိုလ်ရဲ့ကောင်းမှု၊ ဆိုးမှုကို အမြဲချိန်ဆပြီး အကုသိုလ် ကင်းစေချင်တဲ့ သူတွေအတွက်ကတော့ မင်းပြောသလိုပဲ ပြောကြမှာပေါ့။

“ခုနပြောသလို ကိုယ်ထင်ရာ ကိုယ်လုပ်ပြီး၊ တကယ့် ဆရာကြီးလေသံနဲ့ ပစ္စုပ္ပန် တည့်တည့် ကြည့်ပါဆိုတဲ့ ဟိုလူမျိုးတွေကြောင့် ကာယကံရှင်တွေ ထိခိုက်နစ်နာ ကုန်တာပေါ့ကွာ။ ဒါဘယ်သူ့မှာ တာဝန်ရှိလဲ။”

မင်းပြောတာ ဟုတ်သင့်သလောက် ဟုတ်တယ်၊ မပြည့်စုံဘူး။ ဘာလို့လဲဆိုတော့ မေးသူရှိလို့ ဖြေသူရှိတာ။ နားထောင်သူရှိလို့ ပြောသူရှိတာ။ ဒါဖြင့် မေးသူမရှိရင် ဖြေသူဆိုတာ ရှိလာမှာမဟုတ်ဘူး။

ဒါကြောင့် မေးတဲ့သူဟာ မေးချင်လာလို့ရှိရင် မည်းမည်းမြင်ရာ လက်အုပ်ချီ ဆရာခေါ်ပြီး ချဉ်ချဉ်တူးတူး မူးပြီးရောဆိုပြီး လျှောက်မေး လို့ကတော့ ဘဝကြီး တစ်လုံလုံးဟာ ကြောက်စရာ ကောင်းလောက်အောင် ပြောင်းလဲသွားနိုင်တယ်။ ဘဝပျက် သွားနိုင်တယ်ဆိုတာကို ခေါင်းထဲမှာ ထည့်စဉ်းစား ထားရမယ်။ မေးသူမဆင်ခြင်လို့ လောကကြီးမှာ မဖြစ်သင့်တာတွေ ဖြစ်ရတာ မနည်းတော့ဘူး။ ဒါကြောင့် ဖန်တီးသူမှာချည်းပဲ တာဝန်ရှိတယ်လို့ ပြောလို့မရဘူး။

“အဲဒါလည်း ဟုတ်တယ်နော် အစ်ကို။ သေသေချာချာ တွေးကြည့်တော့လည်း ဟုတ်တာပဲ။”

အစ်ကိုက ရမ်းသန်းပြောတာ မဟုတ်ပါဘူး။ အများကြီး အတွေ့အကြုံတွေ ရှိခဲ့ဖူးလို့ ပြောပြနေတာ၊ ခုန မင်းကို အစ်ကို သူရဇ္ဇအခါမှာ အင်္ဂါသား ကံ့ကော်ညွန့် နင်းထွက်သွားလို့ ဒုက္ခရောက်သွားတဲ့အကြောင်း ပြောပြခဲ့ပြီးပြီ။ ပိုဆိုးတာက နာမည်။ နာမည်နဲ့ နေ့နံကို မကွဲမပြားဘဲ ရမ်းသန်း ယတြာချေ၊ ဓာတ်ရိုက်လုပ်နေတဲ့ လူတွေကြောင့် ဘဝပျက်ကုန်တာတွေ၊ ဒုက္ခရောက်ကုန်တာတွေ၊ လမ်းဘေးရောက်ကုန်တာတွေ၊ ဆေးရုံရောက် ကုန်တာတွေ၊ တချို့ အသက်အန္တရာယ် ထိခိုက်ကုန်တာတွေ မနည်းဘူး။ မြင်နေ၊ တွေ့နေ၊ ကြားနေရတယ်။ လူတွေကလည်း လူတွေပဲ။ နှုတ်ချို သျှိုတစ်ပါးဆိုတဲ့ စကားအတိုင်း အပြောချိုချို လူတွေ့ရင် သွားတာပဲ။ ယုံလောက်အောင် လှည့်ပတ် အပြောကောင်းတဲ့ လူတွေ့ရင် သွားတာပဲ။ နောက်မှ ထိတော့မှ သွေးရူးသွေးတန်း၊ ကမူးရှူးထိုး ဟိုပြေး၊ ဒီပြေး ဖြစ်ကုန်တော့တာ မောင်အောင်မြတ်။

“အဲဒါ ဘယ်လိုလဲ အစ်ကို၊ နာမည်နံ၊ နေ့နံဆိုတာ။”

အစ်ကို ဒီစကားကို ပြောရတာ အများကြီး အကြောင်းရှိတယ်။ အကြောင်းနဲ့ အကျိုးကို ညီလေး ချိန်ဆတတ်အောင် မင်းရဲ့ အတွေးအခေါ် အတွေးအမြင်တွေ ဟန်ချက် ညီအောင် လို့ပဲဆိုပါတော့။ မပြောခင် မင်းကို အစ်ကို တစ်ခုမေးမယ်။ လောကကြီးမှာ နာမည်နဲ့ နေ့နံနဲ့ ဘယ်ဟာပိုပြီး ကြီးစိုးသလဲ။

“မှားသွားမှာ စိုးလို့ သိပ်မပြောရဲဘူး အစ်ကို။”

မှတ်ထား။ နာမည်ဆိုတဲ့ ပညတ်ဟာ အရာရာကို ကြီးစိုး လွှမ်းမိုးထားတယ်။ ဘာလို့လဲ ဆိုတော့ မင်းပွဲခင်း တစ်ခုထဲကို ဝင်သွားပြီ ဆိုကြပါစို့။ အစ်ကိုက မင်းကို တွေ့ချင်လို့ အသံချဲ့စက်ကနေ တနင်္ဂနွေသား လာခဲ့ပါ။ ဒီမှာ မင်းအစ်ကို စောင့်နေတယ် လို့ လှမ်းခေါ်လိုက်ရင် အဲဒီ ပွဲခင်းထဲမှာ ရှိနေတဲ့ တနင်္ဂနွေသားတွေ အားလုံး ထွက်လာမှာပဲ။ ထွက်မလာရင်တောင် ပွစိပွစိနဲ့ သတိထားပြီး ကြည့်ကြတော့မှာပဲ။ ဘယ်သူမှန်း၊ ဘယ်ဝါမှန်း၊ ဘယ်သူ့ခေါ်မှန်း သိပါဦးမလား။

“မသိပါဘူး။”

ဒါပေါ့။ မောင်အောင်မြတ် ဇာတ်ရုံဝကို လာခဲ့ပါ။ ဒီမှာ မင်းအစ်ကို မင်းကို ရှာနေတယ် လို့ ပြောလိုက်ရင် မင်းတန်းပြီး ထွက်လာမှာပဲ မဟုတ်ဘူးလား။

“ဟုတ်ကဲ့။”

ကောင်းပြီ။ တစ်ယောက်နဲ့ တစ်ယေက်တွေ့ကြ၊ ဆုံကြ၊ ခင်ကြပြီ ဆိုရင်၊ လက်ဆွဲ နှုတ်ဆက် ကြတာတို့၊ မိတ်ဆက် ကြတာတို့ လုပ်ပြီဆိုရင် နာမည်ဘယ်လိုခေါ်လဲဆိုပြီး စမေးတာတို့၊ ကျွန်တော့် နာမည် ဘယ်သူပါလို့ မိတ်ဆက်ကြတာ မဟုတ်ဘူးလား။ ပြီးတော့ ကျွန်တော်နေတာ ဘယ်မြို့နယ်ဘက်၊ ဘယ်ရပ်ကွက်မှာပါ။ ဘယ်မြို့မှာပါ။ ကြုံရင် ဝင်လည်ပါ။ ဒီလိုမဟုတ်လား။

“ဟုတ်ကဲ့။”

ကျွန်တော်ကတော့ ဗုဒ္ဓဟူးသားပါ၊ ကျွန်တော်နေတာ တနင်္လာကစပြီး၊ အင်္ဂါပိတ်တဲ့ အရပ်မှာပါလို့ မိတ်ဆက်ကြတာ ရှိဖူးလား၊ ကြားဖူးလား။

“မကြားဖူးပါဘူး။”

ဘယ့်နှယ်လဲ ကြာသာပတေး သားကြီး။ ကျွန်တော် အင်္ဂါနံပါတဲ့ အရပ်ကို တနင်္လာနံစီးပြီး သွားမလို့ လိုက်ဦးမလားဆိုတာရော ကြားဖူးလား။

“မကြားဖူးပါဘူး။”

ဒါကြောင့် နေ့နံတွေထက် နာမည်။ပညတ်တွေက ကြီးစိုးမှု အားကောင်းတယ်ဆိုတာ မှတ်ထား၊ လောကမှာ ရှိရှိသမျှ ပညတ်တွေ ကြီးစိုးနေတယ် ဆိုတာမှတ်ထား၊ စားပွဲခုံဆိုတာ နံသင့်လား၊ ပညတ်လား။

“ပညတ်ပါ။”

စားပွဲခုံ ဆိုလိုက်တာနဲ့ ခြေလေးချောင်း ထောက်ပြီး၊ အပေါ်က အပြန့်ခင်းထားတယ် ဆိုတာ လူတိုင်း မသိနိုင်ဘူးလား။

“သိနိုင်ပါတယ် အစ်ကို။”

ကြာသာပတေးနံ မြို့ကွာ သာယာလိုက်တာလို့ ပြောလိုက်တာနဲ့ ဘယ်မြို့ကို ညွှန်းတာလဲ မသိတော့ဘူး။ မော်လမြိုင်လား၊ ပြည်လား၊ ပြင်ဦးလွင်လား မသိတော့ဘူး။ တွေဝေသွားပြီ။ ပြင်ဦးလွင်ကွာ သာယာလိုက်တာလို့ ပြောလိုက်တာနဲ့ ပြင်ဦးလွင် မြင်ကွင်းဟာ မျက်စိထဲ တန်းပေါ်လာမယ်။ မော်လမြိုင်ကွာ သာယာလိုက်တာလို့ ဆိုလိုက်တာနဲ့ ဒူးရင်းနံ့၊ မင်းကွတ်နံ့ဟာ နှာခေါင်းထဲကို အလိုလို ရောက်လာမယ်။ မန္တလေးမြို့ကွာ လို့ဆိုလိုက်တာနဲ့ ရှေးရှေးက တို့ဘိုးဘေး ဘီဘင်တွေရဲ့ နန်းတော်မြို့ရိုးကြီးတွေ၊ ကျုံးတွေ၊ မန္တလေး နန်းတော်ပုံကြီးတွေ မျက်စိထဲမှာ မြင်ယောင်မလာဘူးလား။

“တန်းပေါ်လာတာပေါ့ အစ်ကိုရာ။”

အေးပေါ့။ အစ်ကို ဒီစကားတွေ ပြောနေတာ အင်္ဂဝိဇ္ဇာ ပညာနဲ့ ပတ်သက်လာရင် မမှားသင့်တာတွေ မမှားအောင်လို့ ဆိုတာ ခေါင်းထဲမှာ စွဲနေအောင်မှတ်ထား။ ကောင်းပြီ။ ဒါဖြင့် ပြောချင်တဲ့ စကားကို ပြောတော့မယ်။ တစ်ခါတုန်းက လူတစ်ယောက်ဟာ လူတစ်ယောက်ကို နင်းကြမ်းတစ်ခု လုပ်ပေးလိုက်တယ်။ သူလုပ်ပေးလိုက်တာက လက်ပံ။ လက်ပံကို လှေကားဝမှာချ၊ ဘယ်ညာ အချက် ဘယ်လောက်နင်း။ ပြီးရင်ထွက်၊ ဘာညာဆိုပြီး လုပ်ခိုင်းလိုက်တယ်။ သူက တနင်္လာသား။ ဒါပေမယ့် သူ့နာမည်က ကိုတင်နု။

“ဟာ နာမည်ရဲ့ အထက်ဆောင်ပန်း တစ်ပြုံလုံးကို နင်းခိုင်းလိုက်တော့တာပဲ။”

အေး မင်းအခုကြားရုံနဲ့ ဘာမှားလဲဆိုတာ တန်းသိလာပြီ။ အကျိုးဆက်ကတော့ ပြင်ပမိတ်ဆွေ သင်္ဂဟ အပေါင်းအသင်းတွေနဲ့ ပြုလုပ်ရတဲ့ စီးပွားရေး လုပ်ငန်းတွေ ထိခိုက်ဆုံးရှုံး ကုန်တော့တာပဲ။ ကိုတင်နု ခမျာလည်း ကောင်းချင်လို့ လုပ်ကာမှ ဘာလို့ ဆိုးဆိုးရွားရွားတွေ ဖြစ်ကုန်ရတာပါလိမ့် ဆိုတဲ့အတွေးနဲ့ ဒီပညာရပ်တွေ အပေါ် အထင်သေးသွားတာပေါ့ ညီလေးရာ။

“အတော်သတိထားရမယ်နော်။”

နောက်တစ်ယောက် ကြုံဖူးတယ်။ ကိုဖြိုးမောင်တဲ့။ သူက တနင်္ဂနွေသား။ အဲဒီလိုပဲ အဲဒီလူက လုပ်ခိုင်းတာပဲ။ စောင်းလျားရွက် စုပုံနင်းချ၊ ဘယ်က ဘယ်နှစ်ချက်၊ ညာက ဘယ်နှစ်ချက် နင်းပြီး ထွက်ခိုင်းတာပေါ့။ ကိုဖြိုးမောင်ဟာ သူ့စီးပွားရေး အဆင်မပြေလို့ ယုံယုံကြည်ကြည်နဲ့ အဲဒီ နင်းကြမ်းကို ဆောင်ရွက်နေရှာတာပေါ့။ အကျိုးဆက်က ဘာဖြစ်လာလဲဆိုတော့ သူ့မိန်းမအိမ်က စိတ်ဆိုးပြီး ဆင်းသွားတယ်။ ဒါနဲ့ စီးပွားရေးက မပြေလည်ရတဲ့ ကြားထဲ မိန်းမကို မပြတ်နိုင်လို့ သွားလိုက်ခေါ်ရတဲ့ လမ်းစရိတ်၊ စားစရိတ်တွေက အကြွေးထပ်တင် သွားပြန်တော့တယ်။

နောက်တော့ ဒီအစီအရင်ကြောင့် ဆိုတာကို သဘောမပေါက်ဘဲ ဆက်လုပ်နေလို့လား မသိဘူး။ မိန်းမ ထပ်ဆင်းသွားပြန်ရော။ ကြာလာတော့ တစ်ခါက နှစ်ခါဖြစ်လာတော့ ဒီအရွက်တွေ နင်းမှ ဒီလိုတွေဖြစ်ရတယ် ဆိုပြီး ပညာကို ပုတ်ခတ်တော့တာပဲ။ ပုတ်ခတ်တဲ့ အဆင့်ကနေ အထင်သေးသွားတဲ့ အဆင့်ရောက်သွားပြီး အစီအရင် ပညာဆိုရင် ဘာမသိညာမသိ ရမ်းသန်း ရှုတ်ချတော့တာပဲ။

ကဲ အဲဒီလိုတွေ ဖြစ်သွားရတာ ကဲ့ရဲ့သူမှာ အပြစ်မရှိဘူး ညီလေး။ နာမည်ပညတ်နဲ့ နေ့နဲ့တောင် ကွဲကွဲပြားပြား မစီရင်တတ်တဲ့ သူမှာသာ အပြစ်ရှိတယ်။ ဒါဖြင့် ကိုဖြိုးမောင်ရဲ့ မိန်းမဘာလို့ အိမ်က ဆင်းသွားရသလဲ ကြည့်ရအောင်။

ကိုဖြိုးမောင်ဆိုတဲ့ ကြာသာပတေး နာမည်ပညတ်ကို မင်းဦးဆုံး စဉ်းစား။ အဲဒီအခါမှာ ကြာသာပတေးရဲ့ အိမ်ထောင်မိတ်ဟာ စိန်ပန်းလို့ ခေါ်တဲ့ (၃-၅) အင်္ဂါဖြစ်နေတာ မင်းတွေ့ရလိမ့်မယ်။

“ဟုတ်ကဲ့။”

ကိုဖြိုးမောင်ဆိုတဲ့ ကြာသာပတေး ပညတ်ရှင်ဟာ စီးပွားရေး အဆင်မပြေလို့ ယုံလောက်အောင် ပြောတတ်တဲ့သူ၊ ခုန ဟိုလူပြောတဲ့အတိုင်း စောင်းလျားရွက်တွေ ချနင်းလိုက်တဲ့အခါ သူ့ရဲ့ အိမ်ထောင်မိတ် အင်္ဂါကို သွားမထိပေဘူးလား။

“ထိလား အစ်ကို။”

ဟ ထိတာပေါ့ မောင်အောင်မြတ်ရဲ့။ နင်းသွားတယ်၊ နင်းကြမ်းပြုတယ်ဆိုတာ ခေါင်းပေါ်တင် သွားတာမှမဟုတ်ဘဲ၊ လက်က ကိုင်မြှောက်သွားတာမှ မဟုတ်ဘဲ၊ စားသွားတာမှ မဟုတ်ဘဲ၊ ဦးခေါင်းနဲ့ ဆောင်ရွက်ခြင်း၊ စားခြင်း၊ လက်ဖြင့် ကိုင်ဆောင်ခြင်းဆိုတာတွေက ဣဋ္ဌ၊ နင်းတာဆိုရင် နင်းတာ၊ ခင်းတာဟာ အနိဋ္ဌ ဖြစ်နေပြီပေါ့။ နင်းကြမ်း ပြုတယ်ဆိုတာ မူလ ကောင်းအောင်လုပ်တာပဲ။ တစ်ဖက်ကို မြင့်ဖို့ တစ်ဖက်ကို နင်းထွက်ရတဲ့ ပညာခန်းပဲ။

နင်းကြမ်း ယတြာပညာခန်းလို့လည်း ခေါ်ကြ သုံးနှုန်းကြတယ်။ ဒါဖြင့် သူနင်းတဲ့ အင်္ဂါဟာ ချေဖျက်ခံရသလိုဖြစ်ပြီ။ ဒီတော့ ကိုဖြိုးမောင်ရဲ့ အိမ်ထောင်မိတ် ပျက်ပြားသွားရလို့ ကိုဖြိုးမောင် မိန်းမအိမ်က ဆင်းသွားတာ ဘာမှ မဆန်းဘူး ရှင်းလား။

“ရှင်းပါတယ်။”",
"imagelink":"https://i.pinimg.com/736x/9a/82/72/9a8272a78324dbbc6238f4ebf5e7602c.jpg",
"videolink":"",
"notetext":"",
"openlink":""
},
{
"title":"အထက်ဆောင်ပန်း အောက်နင်းကြမ်း (၁)",
"subtitle":"ပထမပိုင်း",
"sirname":"ဆရာ ဦးမောင်မောင်သန်း",
"book":"အဲဒီမှာ ရောထွေးသွားနိုင်တဲ့ အယူအဆ ကဏ္ဍတွေ ရှိနေသေးတယ်။ အင်္ဂဝိဇ္ဇာ ပညာရပ်မှာ မသိမဖြစ် သိနေရမယ်လို့ ဘာလို့ပြောခဲ့တာလဲ ဆိုတော့ အင်္ဂဝိဇ္ဇာ ပညာရပ်မှာ တူသလိုလိုနဲ့ လုံးဝမတူတာတွေ ရှိနေတယ်။ မသိရင် ရှုပ်ထွေးသွားနိုင်တယ်။ ဘာကို ဘယ်လို ပြောလို့ ပြောမှန်း မသိဘူး ဖြစ်သွားနိုင်တယ်။

ဆိုပါတော့ အထက်ဆောင်ပန်း၊ အောက်နင်းကြမ်း ဆိုပြီး အတုလ ဆရာတော်ကြီး ဆုံးမခဲ့တယ်။ ဒီလိုပဲ ဆရာတော်ကြီးလိုပဲ ပညာရပ်ရဲ့ ယူဆပုံကို ဦးဇာဂရက ထက်ခွင်သုံးရပ်၊ နံမစပ်နဲ့၊ ကျမ်းမြတ်၌ဝယ်၊ မလိုပယ်သည်၊ ထဲဝယ်ဉာဏ်ရှိ မဆုံးတည်းဆိုပြီး ပြထားပြန်တယ်။ အဲဒါကိုပဲ အတုလ ဆရာတော်ကြီး ထပ်ပြထားတာ ရှိသေးတယ်။ စေတီယကို ရှောင်မှ ကြောင်းသင့်စွာ၊ မင်းကုသကို ဆောင်မှ ကောင်းလင့်ရာလို့ ထပ်ပြထားတယ်။

ခုနပြောတဲ့ ရောထွေးသွားနိုင်တယ် ဆိုတာက ဆရာတော်ကြီးကပဲ စေတီယကို ဆောင်ရမယ်။ မင်းကုသကို ရှောင်ရမယ်လို့ ထပ်ပြ ထားပြန်တယ်။ ကဲ မင်းဘယ်လိုလုပ်မလဲ။

“ဟုတ်တယ်နော် အစ်ကို၊ ရှောင်လည်း ရှောင်ရမယ်၊ ဆောင်လည်း ဆောင်ရမယ်ဆိုတော့ ဘာကိုဆိုလိုမှန်း မသိတော့ဘူး။”

အေး မသိရင်တော့ ခက်သွားရော၊ အခုလို ထွေးသွားရော၊ ပြထားတဲ့ လင်္ကာက တနင်္ဂနွေသားကို မူတည်ပြီး ပြထားတာ။ ပုံစံနဲ့ပြမယ် ကြည့်။

ကောင်းပြီ၊ ဆောင်တယ်ဆိုတာနဲ့ ပတ်သက်ပြီး ပြောရရင်၊ တနင်္ဂနွေ သားသမီးတစ်ယောက်ဟာ ကြာသာပတေးနေ့၊ ဒါမှမဟုတ် ကြာသာပတေး အခါကို ငါ့ရဲ့ ပဉ္စပွတ်နေ့၊ အထက်ဆောင်ပန်း နေ့ပဲဆိုပြီး လုပ်ချင်တဲ့ ကိစ္စလေးတွေ၊ ဆောင်ရွက်စရာရှိတာတွေ ပြုမယ်ဆိုပါတော့။ အဲဒီမှာ ဘယ်လိုဖြစ်လာနိုင်လဲ ဆိုတော့ကြည့်။

တနင်္ဂနွေသားဟာ ကြာသာပတေးအခါမှာ ရုပ်ဖြစ်စေ၊ စိတ်ဖြစ်စေ ထိခိုက်ဒဏ်ရာ ရနိုင်တဲ့ စတုရန်းလို့ခေါ်တဲ့ နေရာမှာ ရောက်မနေဘူးလား။

“ရောက်နေပါတယ် အစ်ကို။”

အဲဒီမှာ အင်္ဂဝိဇ္ဇာ အထိန်းလင်္ကာ တစ်ခုက ဘာပြောထားသလဲ။ စတုရန်း အောက်ဂြိုဟ်၊ နေပျော်ခိုက၊ ကိုယ့်ကိုစွပ်စွဲ၊ တနဲ (တစ်နည်း) ကိုယ့်အောက်၊ မဖောက်ဟုတ်ငြား၊ ထိုသူများနဲ့၊ တရားတပေါင်၊ ဖြစ်မည်ရှောင်လော့၊ ထို့ပြင် တစ်ကြောင်း၊ ခြေနှစ်ချောင်းနှင့်၊ လေးချောင်း ပြင်ထွက်၊ သတင်းပျက်အံ့ ဆိုတဲ့ လင်္ကာရှိတယ်လေ။ ဒါမင်းကို သင်ခဲ့ပြီးသား။

“ဟုတ်ကဲ့။”

ကဲ အဲဒီလင်္ကာအရ၊ တနင်္ဂနွေ သားအတွက် စတုရန်းမိတဲ့ ကြာသာပတေးအခါဟာ အကြံအစည်ပြုလို့ ကောင်းမကောင်း မင်း စဥ်းစားကြည့်။ စကား ဩဇာညောင်းခြင်း၊ မညောင်းခြင်းဆိုတာ လူတစ်မယောက်ရဲ့ မွေးနံတည်နေပုံတွေနဲ့ အများကြီးဆိုင်တယ်။

ငါမြင်ဖူးတယ် သုတေသနလည်း ပြုဖူးတယ်။ တနင်္ဂနွေသား တစ်ယောက်ကို ကြာသာပတေးအခါမှာ မိတ်အခါ ကြုံတယ်ဆိုပြီး၊ ငွေကိစ္စတစ်ခု စကားသွားပြောခိုင်းတယ်။ ငွေနံနဝင်း ပေါ်တယ်ဆို ပြီးတော့ပေါ့ကွာ။ အမယ် အဆင်တော့ပြေသား၊ စကားပြန်ပြောတာလည်း ဖြူးနေတာပဲ။ စိတ်ချမ်းသာမှု များစွာနဲ့ အဲဒီတနင်္ဂနွေသား ပြန်လာခဲ့ရတယ်ပေါ့ကွာ။ ဒါပေမယ့် ငွေရမလာဘူး။ တစ်ဖက် ပုဂ္ဂိုလ်တွေက တကယ့်ကို သူတို့မှာလည်း အခက်အခဲတွေ၊ အသုံးအစွဲတွေ ရှိနေလို့။

အဲဒါတွေသာ မရှိရင် ဒါလောက်တောင် ပြောစရာ မလိုပါဘူးဆိုပြီး နှစ်သိမ့်လိုက်တယ်၊ ကောင်းတော့ ကောင်းတယ်၊ မကောင်းဘူးပေါ့ကွာ။ ဒါနဲ့ တစ်ခါထပ်ပြီး သူ့နံရော၊ ငွေနံရော နဝင်းပေါ်တဲ့ အချိန်ကို ရွေးပြီး ထပ်ကြိုးစားခိုင်းတယ်။ တစ်ခေါက်နဲ့ တစ်ခေါက်တော့ နည်းနည်း ဝေးခိုင်းတာ တွေလည်းရှိတယ်။ သွားခိုင်းတဲ့ နေရာမတူတာ တွေလည်းရှိတယ်။ သုသေသန လုပ်နေတာကိုး။ ထားပါတော့ကွာ။

အဲဒီလို မွေးနံရော၊ ငွေနံရော ပေါ်တဲ့အချိန်လည်း သွားရော၊ ငွေရလာသားကွ၊ ပူပူဆူဆူနဲ့ ရလာတယ်။ လိုချင်တဲ့ အအတိုင်းအတာ မရပေမယ့် အတိုင်းအတာ တစ်ခုထိလောက်တော့ ရလာတယ်။ အဲဒီမှာတင် ရှေးရှေးက ဆရာတော်ကြီးတွေရဲ့ ဆုံးမစကားတွေ လင်္ကာတွေနဲ့ ဆရာအရှင်ရဲ့ သင်ပြမှုတွေကို တဖြည်းဖြည်း စိတ်ဝင်စား လာမိတော့တယ်။ ဒီတော့ ခုနပြောတဲ့ မင်းကုသကို ဆောင်ရမယ်ဆိုတာကို အပြန်ပြန်အလှန်လှန် စဉ်းစားတယ်။ ထပ်စဉ်းစားတယ်။

တနင်္ဂနွေ သားသားမီးများဟာ ကြာသာပတေး နံဘွဲ့အမည်ရှိတဲ့ ဘုရားပုထိုးစေတီတွေကို သွားပြီးလှူမယ်၊ ပူဇော်မယ်၊ ပုတီးစိပ်မယ်၊ ရွတ်ဖတ် သရဇ္ဈာယ်မယ်၊ တရား ဘာဝနာ ပွားများမယ်ဆိုရင် ဘယ့်နှယ်နေမလဲ ဆိုပြီးပေါ့ကွာ။ အဲဒီလို စဉ်းစားပြီး အဲဒီလိုပဲ ခိုင်းဖို့ အတော်လေးလုပ်လို့ ကိုင်လို့ အဆင်မပြေနေတဲ့ တနင်္ဂနွေသားသမီးတွေကို စီစဉ်ရတော့တာ ပေါ့ကွာ။ ပြီးတော့ ခုနပြောသလို ခိုင်းတယ်ပေါ့။ တစ်ကြိမ်၊ နှစ်ကြိမ်၊ သုံးကြိမ် လောက်လည်းကျရော တော်တော်လေး ကံတွေ ပွင့်လာကြတယ်။ အဆင်ပြေလာကြတယ်ပေါ့။ တချို့ကျတော့လည်း ဆက်သွားတယ်။ ဘာပဲဖြစ်ဖြစ် အဆင်တော့ ပြေလာကြတာတော့ အမှန်ပဲကွ။ မင်းဆိုတဲ့ ကြာသာပတေးနံ ပဉ္စပွတ်နံဘွဲ့ အမည် ဘုရားစေတီ၊ ပုထိုးတွေမှာ ကောင်းမှုကုသိုလ် ပြုခြင်းဖြင့် ကံပွင့်တယ်ဆိုပြီး အခက်အခဲ ကြုံကြတဲ့ တနင်္ဂနွေ သားသမီးတိုင်းကို ငါအဲဒီလို အစီအရင်တွေ ပေးတော့တာပဲ။ အောင်မြင်ကြတယ်ကွ။

ပဉ္စပွတ်ဂြိုဟ်နံသင့် ဘုရား စေတီ ပုထိုးတွေမှာ ဆောင်ရွက်ရတဲ့ ကောင်းမှု၊ ကုသိုလ်ကြီး တွေကြောင့်လားမသိဘူး။ လုပ်ငန်း တိုးတက်အောင်မြင် လာတာတွေ၊ ပိတ်ဆို့နေတဲ့ လုပ်ငန်းကြီးတွေ ပွင့်လာတာတွေ၊ ရာထူး တိုးတက်အောင်မြင် တာတွေ၊ တစ်ခါမှ မသွားရဘူးသေးတဲ့ ပညာတော်သင် ခရီးသွားရတာတွေဆိုတဲ့ ဘုန်းကံနဲ့ ဆိုင်တဲ့ အောင်မြင်မှုကြီးတွေ တောက်လျှောက် ပွင့်လာတော့တာပဲ။

“အစ်ကို တကယ်လို့ ကြာသာပတေးနံသင့် ဘွဲ့တော်အမည်ရှိတဲ့ ဘုရား စေတီ ပုထိုး မရှိတဲ့ အရပ်တွေကျတော့ အခု အစ်ကိုပြောတဲ့ မင်းကုသကို ဆောင်ပညာခန်း စီရင်လို့ ရပါ့မလား။”

ရတာပေါ့။ ဒီလို အတွေးမျိုးကို ငါလည်း ဟိုတုန်းက တွေးထားပြီးသား။ အဲဒီလို ကြာသာပတေး နံသင့် ဘွဲ့အမည်ရှိတဲ့ ဘုရားစေတီ ပုထိုးမရှိတဲ့ အရပ်တွေမှာဆိုရင် စေတီ ပုထိုးတစ်ဆူဆူရဲ့ ကြာသာပတေးထောင့်မှာ စီရင်ခိုင်းတာပေါ့ကွာ။ ဒါလည်း အမြင့်ဆုံးပဲလေ။ အတူတူပဲ။

ဘုရားသွား ကြာသာပတေးထောင့်မှာ ခုပြောသလို ရွတ်မယ်၊ ဖတ်မယ်၊ ကျင့်ကြံအားထုတ်မယ်၊ ပုတီးစိပ်မယ်၊ ကောင်းမှုကုသိုလ်တွေပြုမယ်၊ ဒါလည်းရတာပဲ။ အောင်မြင်သွားကြတာပဲ။

တစိုက်မတ်မတ်တော့ လုပ်ရလိမ့်မယ်၊ တစ်ကြိမ်၊ နှစ်ကြိမ်လောက် သွားလုပ်ပြီး ချက်ချင်း ထူးတာလည်းရှိတယ်၊ နည်းနည်း စောင့်ရတာလည်း ရှိတယ်။ ဒါပေမယ့် တို့ပညာက ဒီလိုတစိုက်မတ်မတ် စွဲလုပ်လို့ အောင်မြင်လာပြီဆိုရင် ပြန်မကျတော့ဘူး။ ကြွေတစ်လှည့် ကြက်တစ်ခုန် တက်တာမျိုး မဟုတ်ဘူး။ ဒါကိုတော့ မင်းသဘောပေါက် ရလိမ့်မယ်။

“ဟုတ်ကဲ့ပါ။”

ကဲဒါဖြင့် မင်းမေးဖို့ ကျန်နေတဲ့ မေးခွန်းတစ်ခုကို ငါကပဲ မေးပြီး ငါကပဲ ဖြေလိုက်ဦးမယ်။ ဥပမာကွာ သက်ကြီးဝါကြီးတွေ၊ ကျန်းမာရေး မကောင်းတဲ့သူတွေ၊ အကြောင်း အမျိုးမျိုးကြောင့် အိမ်ထဲက အိမ်ပြင်မထွက်ရတဲ့၊ မထွက်နိုင်တဲ့ လူမျိုးတွေကျတော့ တို့ပညာခန်း တွေက ဘာမှသုံးလို့ မရတော့ဘူးလား။

အဲဒီလို အကြောင်းအမျိုးမျိုးရှိတဲ့ တနင်္ဂနွေ သားသမီးတွေအတွက် မင်းကုသဆိုတဲ့ အထဲက မင်းဆိုတဲ့ ပဉ္စပွတ်နံ ပညာခန်းက သုံးလို့ မရတော့ဘူးတဲ့လား၊ ဘယ့်နှယ်လဲ ဘုရားတွေလည်း မသွားနိုင်ဘူးလေ။

“ကျွန်တော် အဲဒါ မစဉ်းစားမိဘူး အစ်ကို။”

အေး စဉ်းစားရမယ်၊ လူဆိုတာ ရှုထောင့် အမျိုးမျိုးက စဉ်းစားတတ်ရတယ်၊ အခုလည်း မင်းကုသကို ဆောင်ဆိုတဲ့ ပညာခန်းက အင်္ဂဝိဇ္ဇာမှာ အကြီးကြီးကွ၊ အဟောပိုင်းမှာ ပညာသားပါပါ ဟောနိုင်သလို၊ တစ်နေ့ အစီအရင်တွေ ပေးလာတဲ့အခါကျရင် ပညာသားပါပါ ပေးနိုင်တယ်။ အဲဒါတွေ အားလုံးအတွက် အခုပြောနေတာက အခြေခံအကျဆုံးပဲ ညီလေး။

ပညာရပ် တစ်ခုခုကို စဉ်းစားပြီဆိုရင် မကျန်အောင် စဉ်းစားတတ်အောင် မင်း လေ့ကျင့်ပါ။ ဒါကြောင့် အဟောရဲ့အသက်၊ အစီအရင်တို့ရဲ့အသက် ဖြစ်တဲ့ မင်းကုသကိုဆောင် ပညာခန်းထဲက ခုနပြောတဲ့ သက်ကြီးဝါကြီးတွေ၊ ကျန်းမာရေး မကောင်းတဲ့သူတွေ၊ အိမ်ထဲက အိမ်ပြင် မထွက်ရတဲ့၊ မထွက်နိုင်တဲ့ သူတွေအတွက် ကြာသာပတေးနံ ပညာခန်းကို ဘယ်လို သုံးရမလဲဆိုပြီး ငါစဉ်းစား နေရင်းကနေ အခုလို သုံးခဲ့တယ်ပေါ့ကွာ။

ပန်းကန်ကလည်း အဖြူဖြစ်ရမယ်၊ ပန်းကန်မှာလည်း ပန်းပွင့် ဆေးခြယ်ထားတာလေးတွေ ပါရမယ်၊ အဲဒီလို အပွင့်ပါတဲ့ ပန်းကန်ပြားထဲကို ပေါက်ပေါက်ပွင့်တွေ၊ ပန်းဖြူတွေထည့်ပြီး အိမ်မှာပဲ ဘုရားရှင်ကို ပူဇော်ခိုင်းလိုက်တယ်၊ ဒါပေမယ့် တစ်ရက်နှစ်ရက်တော့ မရဘူး။ ရက်ရှည် လုပ်ခိုင်းတယ်။ တချို့သုံးလေးလအထိ ဆက်ခိုင်းတယ်။ အဲဒီလိုနဲ့ပဲ အဆင်ပြေသွားကြတာပဲ။ ဒါကတော့ တနင်္ဂနွေ သားသမီး သက်ကြီးဝါကြီးတွေ၊ ကျန်းမာရေး မကောင်းတဲ့ တနင်္ဂနွေသားသမီးတွေ၊ အိမ်ထဲက အိမ်ပြင်မထွက်ရတဲ့၊ မထွက်နိုင်တဲ့ တနင်္ဂနွေ သားသမီးတွေအတွက် ကြာသာပတေးနံ ပညာခန်းကို ငါစဉ်းစားရင်း သုံးခဲ့တာ ပြောပြတာပါ။

ဘာပဲပြောပြောလေကွာ တနင်္ဂနွေတိုင်ကို ထူလိုက်ရင် ကြာသာပတေးဟာ ပဉ္စပွတ်လို့ခေါ်တဲ့ ဟိုးထိပ်မှာ တည်နေတယ်။ ဘာပဲပြောပြော အမြင့်ဆုံးနေရာမှာ တည်နေတယ်။ ဒါကြောင့် အဲဒီ ကြာသာပတေးနံ အစီအရင်ကို ဘုရားပူဇော်ခိုင်းတာပဲ။ ဒါတင်မကသေးဘူ။ ပူဇော်လှူဒါန်းရုံ မကဘူး။ ရွတ်ဖတ် သရဇ္ဈာယ်ခိုင်းတယ်။ ကြာသာပတေးနံ အသီးအပွင့်၊ အရွက်အခက်တွေနဲ့ လှူဒါန်းပူဇော်ပြီးရင် ကြာသာပတေးနံသင့် ပရိတ်တော်၊ ဂါထာတော်၊ မန္တန်တွေ ရွတ်ဖတ်ပူဇော်ခိုင်းရင် ပိုကောင်းမှာပဲလို့ ဆိုပြီး မင်္ဂလသုတ်၊ မေတ္တသုတ်၊ ပုဗ္ဗဏှသုတ်၊ မဟာသမယသုတ်၊ ပရိမိတ္တဇာလသုတ် တွေရွတ်ဖတ် ပူဇော်ခိုင်းတယ်ပေါ့။

ပုတီးစိပ်ရင်လည်း ပထမံဂါထာတို့၊ ဖုဋ္ဌဿဂါထာ တို့လိုမျိုးပေါ့၊ အောင်မြင်သွားကြတာပဲကွ။ အဲဒါကတော့ မင်းကုသကို ဆောင်ရမယ်ဆိုတဲ့ ပညာခန်းထဲက မင်းဆိုတဲ့ ပဉ္စပွတ်နံ ပညာခန်းကို လူ့သဘာဝနဲ့ လိုက်လျောညီထွေ ဖြစ်အောင် အစီအရင် ပြုကြည့်တာပေါ့ကွာ။ ဆောင်ရမယ် ဆိုတာကိုး။ ငါတွေးတာကတော့ အဆောင်ပြုတယ် ဆိုတာ ကောင်းခြင်းနဲ့ပဲ ဆိုင်ရမယ်၊ ကောင်းခြင်း၊ မြတ်ခြင်းကိုသာ ပြုရမယ်၊ ဒါမှသာ အဆောင်ပြုတယ်မည်မှာကိုး။

ဒီနေရာမှာ ကြာသာပတေး နံသင့်သားဖြစ်တဲ့ ဥပမာ ပေါက်တို့၊ ပေတို့၊ ပျဉ်းမတို့ကို လက်နှစ်ဆစ်လောက် ဆောင်တာမျိုးကျတော့ ဘာမှ ထူးခြားတာမျိုး ငါမတွေ့ဘူး။ ဒါမျိုးဆိုတာ သိပ်မထိရောက်ဘူးလို့ဘဲ ငါယူဆတယ်။ လူတစ်ယောက်ဆို တွေ့ဖူးတယ်။ ပျဉ်းမသားကို ဘီလူးရုပ်ထုပြီး ဆောင်ထားတယ်။ အဲဒီ ကာယကံရှင်ကို မေးကြည့်တော့ ပဉ္စပွတ်နံသားကို အဆောင်ပြုထားတာတဲ့။ ပင်းယ မိအောင် ဆောင်တာတဲ့။ ဘီလူးရုပ်ဟာ ပင်းယလို့ ယူတာနေမှာပေါ့။

“အဲဒီလိုရော ယူလို့ရလို့လား အစ်ကို။”

ယူချင်တဲ့လူတွေက မစဉ်းစား မဆင်ခြင်ဘဲ တွေ့ကရာ ပေါက်ပန်းဈေးကို သာစည်ပင်းယ လိုက်တော်စပ်နေကြလို့ အခုလို ဘီလူးဆိုတာ ဖြစ်လာတာပေါ့ မောင်အောင်မြတ်ရာ။ အဲ အဲဒီလိုမျိုး ပဉ္စပွတ် ဆောင်တာမျိုးကတော့ ကောင်းတယ်လို့ ပြောလို့ မရတော့ဘူး။ ဘာလို့လဲဆိုတော့ သူဆောင်ပြီး မကြာခင်မှာ သူ့အမေဆုံးတာပဲ။ တိုက်ဆိုင်တယ်ထား၊ နောက်ထပ်ငါးလ၊ ခြောက်လလောက် ကြာတော့ သူ့အစ်မ ဆုံးတယ်။ တစ်နှစ်တည်းမှာ နှစ်ယောက်ဆုံးတယ်။ ဒါကို တိုက်ဆိုင်တယ် လို့တော့ သူ့ကို ဘယ်ပြောလို့ မရတော့ဘူး။

နောက်ဘယ်သူက ဘာပြောလိုက်လဲ မသိပါ့ဘူး။ သူ့အစ်မဆုံးပြီး မကြာခင်မှာ အဲဒီဘီလူးရုပ်ကို သွားလွှင့်ပစ် လိုက်တော့တယ်။ ဒီတော့မှ အကုသိုလ် ရပ်သွားတယ်။ ငါဆိုလိုချင်တာက ပဉ္စပွတ် နံပညာခန်းကို သုံးတော့မယ်ဆိုရင် ဣဋ္ဌလား၊ အနိဋ္ဌလား ဆင်ခြင်ပြီး သုံးတတ်ဖို့ပါပဲ။ ပဉ္စပွတ်ကို အနိဋ္ဌလို့ သုံးလို့ အကုသိုလ် ဝင်သွားကြတဲ့ သူတွေ ငါတွေ့ဖူးတာ မနည်းတော့ဘူး။ ဣဋ္ဌနေရာကို အနိဋ္ဌသုံးလို့ ကောင်း၏မကောင်း၏ဆိုတာ ကိုယ့်ဟာကိုယ် စဉ်းစားကြည့် ဖို့တော့လိုမယ်။

ဒါဟာ မင်းကုသကိုဆောင်မှ ဆိုတဲ့ အထက်ဆောင်ပန်း ပညာခန်းထဲက မင်းဆိုတဲ့ ပဉ္စပွတ်ပညာခန်း တစ်ခုပဲ ရှိသေးတယ်။ တချို့ကျတော့ မင်းကုသ ပညာခန်းကို သုံးကြတာ တစ်မျိုးကွ။ ပျဉ်းမပင်အောက်မှာ မတ်တတ်ရပ်ပြီး သကြားတို့၊ သခွားတို့ စားတာမျိုးကွ၊ အဲဒီနေရာမှ ဗျုပ္ပတ်ကို ယူပြီး ပေပင်အောက်မှာ မစားမသောက် ခိုင်းတာတွေလည်းရှိတယ်။ ပေဆိုတာ အထုခံရတယ်တို့၊ ဘာတို့ပေါ့ကွာ။ တချို့ကျတော့လည်း သောကြာသား တစ်ယောက်ဆီ ကိစ္စရှိလို့သွားမယ် ကြံရင် ကြာသာပတေး နေ့မှာကြံကို စားပြီးသွားပြောတို့ ဘာတို့ဆိုတဲ့ သုံးပုံ သုံးနည်းတွေလည်း ရှိတာပေါ့ကွာ။

အထက် သုံးမျိုးပြည့်အောင် ပေးလိုက် ကြတာပေါ့။ တချို့ကျတော့လည်း အရပ်မျက်နှာ မူခိုင်းတာ အားသန်တယ်။ ကိစ္စကြီးငယ်ရှိရင် အနောက်အရပ်ကိုလှည့်၊ တနင်္လာ သောကြာ နံတွဲတဲ့ သခွားတို့၊ သကြားတို့ စားသွား ခိုင်းတာပေါ့။ တချို့ကျတော့ သောကြာနေ့မှာ ကြာသာပတေးနံ ဘုရား စေတီ ပုထိုးကို သွားပြီး တနင်္လာနံ လှူ၊ တချို့ကျတော့ သောကြာနံ ဘွဲ့အမည်ရှိတဲ့ ဘုရား စေတီ ပုထိုးကိုသွား၊ ကြာသာပတေး အရပ်မှာ တနင်္လာနံ လှူခိုင်းကြတယ်။ အင်းဒါမျိုးတော့ သိပ်မကြားဖူးဘူးကွ။ ပဉ္စပွတ်ကနေ ဆပွတ်ကို ဆင်းတဲ့ ဥပဒ်ကြီးမို့လား မသိဘူး။ အထက်ဆောင်ပန်းတော့ဘအထက်ဆောင်ပန်းပဲ။ ဒါပေမယ့် ကြာသာပတေးကို မူတည်ပြီး၊ သောကြာနံ စီရင်တာမျိုးတော့ မကြားမိတာ အမှန်ပဲ။ ခုနပြောပြတာမျိုးတွေပဲ ကြားဖူးတယ်။

ဒါအကြမ်းဖျင်း လောက်ပဲပြောတာ၊ များသောအားဖြင့် လူသိများတာက ဥပမာ မေမြို့ပန်းကို သစ်ခွရည် ဖျန်းပြီး လှူတာ မျိုးလောက်သိကြတာ။ ခုနလိုမျိုးတွေကျတော့ သိပ်မသိ ကြတော့ဘူး။

တစ်ခါတုန်းက လူတစ်ယောက်ဟာ ဆရာ့အိမ်ကို ကိစ္စတစ်ခုနဲ့ ရောက်လာတယ်။ သူ့မှာ အတိုက်အခံ စကားပြောရမယ့် ကိစ္စတစ်ခုလည်းပါလာတယ်။ သူ့နာမည်ကို မေးကြည့်တော့ ဦးအုန်းလား၊ ဦးအုန်းမြလား မမှတ်မိတော့ဘူး။ တနင်္ဂနွေတော့ တနင်္ဂနွေပဲ။ အဲဒီအချိန်မှာ ဆရာက အစ်ကို့ကို လှမ်းပြောတယ်။ မင်းတစ်ခုခု လုပ်ပေးလိုက်တဲ့။

အစ်ကိုကလည်း ခုနပြောတဲ့ အထက်ဆောင်ပန်း ပညာခန်း သင်နေတုန်း ကာလဆိုတော့ ခင်ဗျားပဲသီးကြော် စားပြီးသွားလို့ ပြောလိုက်တယ်။

“စားသွားလား အစ်ကို။”

စားသွားတာပေါ့၊ သူ့ကိစ္စလည်း သူက အသာစီး ရသွားတာပေါ့။ အဲဒါ မင်းကုသကို ဆောင်ဆိုတဲ့ ပညာခန်းထဲက အကင်းလေးပဲ ရှိသေးတယ်။ တို့ သိတယ်ဆိုတာ ပညာရှိတွေရဲ့ အစွန်အဖျား အကင်းလောက်ပဲ ရှိတယ်။ အင်္ဂဝိဇ္ဇာ ပညာရပ်မှာ တိုး၍သာ ကြံကြစေလေကုန်တို့၊ ဉာဏ်တူရင် ယူတော့ တို့ဆိုတာတွေဟာ အလကား ထားခဲ့တာ မဟုတ်ဘူး။

ဒါပေမယ့် ထင်ရာမြင်ရာ စွတ်ပြောပြီး တိုး၍ ကြံတယ်ဆိုတာမျိုး၊ ကိုယ်ထင်တာ ကိုယ်ဆွဲ တွေးပြီး တိုး၍ ကြံတယ် ဆိုတာမျိုးတွေကတော့ လုံးဝ မလုပ်သင့် မလုပ်ထိုက်ဘူး။ အန္တရာယ်ကြီးတယ်။ ဘယ်တော့မှ မလုပ်နဲ့။

“ဟုတ်ကဲ့။”

ရှေးပညာရှိကြီးတွေရဲ့ အဆိုအမိန့် ဘောင်ထဲကပဲတွေး၊ အခု မင်းကို အစ်ကို တွေးပြတာ ရှေးပညာရှိကြီးတွေရဲ့ အဆိုအမိန့် ဘောင်ထဲကပဲ။ ဘောင်ပြင်မထွက်ရဲဘူး။ ကြောက်လို့၊ ဒါကြောင့် ထပ်ပြောမယ်။ မင်းကုသကို ဆောင်လို့ဆိုတဲ့ ပညာခန်းအရ ကြာသာပတေးနံကို အဆောင်ပြုတဲ့ ပညာခန်းတွေနဲ့ ပတ်သက်ပြီး မင်းဗဟုသုတ ရတန်သလောက် ရသွားပြီ။ ဒါဖြင့်ကောင်းပြီ။

အဲဒီ မင်းကုသကို ဆောင်ပညာခန်း အရ ထပ်ပြောမယ်။ မင်းဟာ လူတစ်ယောက်နဲ့ တွေ့ပြီဆိုပါတော့။ အခါကလည်း သူရဇ္ဇအခါ ဆိုပါတော့။ သူဟာ ကြာသာပတေးနံသင့် စကားလုံးတွေ စပြောလာပြီ၊ များများသုံးလာပြီဆိုရင် မင်းသူ့ကို မကောင်းပြောလို့ မရတော့ဘူး။

ဥပမာကွာ ကျွန်တော် မန္တလေးတို့၊ မုံရွာတို့၊ ပဲခူးတို့ သွားမလို့ ဆိုတာမျိုး။ ဒါမှမဟုတ် ကျွန်တော် ပွဲရုံလုပ်ငန်း လုပ်မလို့ ဆိုတာမျိုး ဒါမှမဟုတ် ကျွန်တော် ပဲလှောင်မလို့ ဆိုတာမျိုး၊ ဒါမှမဟုတ် ကြာသာပတေး နာမည်ရှင် တစ်ဦးဦးကို ပြောပြီး အဲဒီလူဆီ သွားတွေ့မလို့ ဆိုတာမျိုးတွေပေါ့ကွာ။ သူ့စကားအရ သူဟာ တနင်္ဂနွေအခါမှာ ကြာသာပတေးနံကို အဆောင်ပြုသလို ပြောနေတာမို့ မိတ်ကိုပြောနေတယ်လို့ ယူဆရမယ်၊ မကောင်းတာ ရမ်းပြောလို့ မရတော့ဘူး။

ဒါကြောင့် အင်္ဂဝိဇ္ဇာ ပညာကို လိုက်စားလေ့လာ သူများဟာ တစ်ဖက်သားက ပြောတဲ့ ဦးဆုံးစကားကို လေးလေးနက်နက် အာရုံစိုက်ပြီး၊ နားထောင်ပြီးမှ ဆုံးဖြတ်ရမယ်၊ အကြံပေးသင့်တာ ပေးရတယ်၊ ကူညီသင့်တာ ကူညီရတယ်။ တစ်ခု သတိထားရမှာက သူပြောတဲ့ ကြာသာပတေးနံ အဆောင်ပြုတဲ့ စကားများဟာ တနင်္ဂနွေအခါမှာ ကောင်းလား၊ ဆိုးလား ဆိုတာကိုတော့ ကြပ်ကြပ် သတိထားရလိမ့်မယ်။

“အစ်ကို ပြောတာ ကျွန်တော်သိပ်နားမရှင်းဘူး။”

မင်းကို အစ်ကို ပြောတယ်မဟုတ်လား၊ မင်းဟာ လူတစ်ယောက်နဲ့တွေ့ပြီ၊ သူရဇ္ဇအခါဆိုပါတော့၊ သူဟာ ကြာသာပတေး နံသင့်စကားလုံးတွေ စပြောလာရင်၊ ကြာသာပတေးနံသင့် စကားလုံးတွေ များများသုံးလာရင် မင်းသူ့ကို မကောင်းပြောလို့ မရတော့ဘူးဆိုတာလေ။

“အဲဒီလောက်တော့ ရှင်းတယ်အစ်ကို၊ ကောင်းလား၊ ဆိုးလား ဆိုတာကို သတိထားရမယ်ဆိုလို့။”

ဩော် ဒါမခက်ပါဘူး။ တနင်္ဂနွေအခါမှာ ကြာသာပတေးနံဟာ အမြင့်ဆုံး။ ခုသင်ပေးနေတဲ့အတိုင်း ပြောရရင် မင်းကုသ ပညာခန်း။ ဒါဖြင့် အဲဒီအခါမှာ ကြာသာပတေး နိမိတ်ကို ပြောရင် ပြောတဲ့လူက ကောင်းတဲ့ စကားပဲ ပြောသင့်သလို၊ ကြာသာပတေး နိမိတ်ကို ကြားရင် ကြားရတဲ့ စကားနိမိတ် အနေနဲ့လည်း ကောင်းတဲ့ စကားသာ ကြားရသင့်တယ်လေ။ ရှင်းလား။

“ဟုတ်ကဲ့ ရှင်းပါတယ်။”

ဥပမာ တနင်္ဂနွေအခါမှာ ကျွန်တော် မုံရွာသွားမလို့၊ အဲဒီမှာ အလှူသွားလှူမလို့၊ ဒါမှမဟုတ် မြေဝယ်မလို့၊ ဒါမှမဟုတ် လူကြီးမိဘတွေကို သွားကန်တော့မလို့၊ ဒါမှမဟုတ် အိမ်ကြီးကြီးဆောက်မလို့၊ ဒါမှမဟုတ် ပဲတွေလှောင်ဖို့ သွားဝယ်မလို့ ဆိုတဲ့ကောင်းသော စကားတွေကိုသာ ကြားသင့်တယ်။ ဒါဟာ အမှန်ပဲလေ။ အဲဒီလို ပြောလာလို့ကတော့ာကောင်းတယ်၊ ခင်ဗျားဟာ အောင်အောင်မြင်မြင်နဲ့ အေးအေးချမ်းချမ်း ဖြစ်လိမ့်မယ်၊ သွားသာသွားပါဆိုပြီး ပြန်ပြောသင့်တယ်။ ကိုယ်ကသာမှန်ပါစေ၊ ခင်ဗျားအတွက် အောင်မြင်မှုတွေ စောင့်နေလိမ့်မယ် ဆိုတဲ့စကားမျိုး ပြောသင့်တယ်။

တကယ်လည်း တိုက်တွန်းလိုက် တကယ်လည်း အောင်မြင် လိမ့်မယ်၊ အထစ်အငေါ့ ဖြစ်ပေါ်လာရင်တောင်မှ သူ့ဟာသူ အဆင်ပြေသွားလိမ့်မယ်။ ဒါလက်တွေ့တွေ၊ ကိုယ်တွေ့တွေ။ ပညာဆိုတာ ကိုယ်ရေးကြုံမှ၊ လက်တွေ့စမ်းကြည့်မှ တကယ့် အနှစ်သာရကို သိရတာမျိုးကွ ညီလေး၊ စာအုပ်စာပေထဲမှာ ရှိနေတဲ့ပညာ၊ စာရွက်ပေါ်မှာ ဖတ်နေရတဲ့ ပညာကို ပိုက်ထားလို့ ဘာမှဖြစ်လာတာမျိုး မဟုတ်ဘူး။ စာအုပ်ထဲက ပညာပဲဖြစ်နေမှာ။ ကိုယ်က ဘယ်လောက် စမ်းပြီးပြီလဲ။ လက်တွေ့ ဘယ်လောက် ရင်ဆိုင်ပြီးလို့ မှတ်ကျောက်တွေ ဘယ်လောက် တင်ပြီးပြီလဲ။ အဲဒါ အရေးကြီးတယ်။ အစ်ကိုပြောတာ နားရှုပ်နေလား။

“မရှုပ်ပါဘူး အစ်ကို။”

မရှုပ်ရင်ဆက်မယ်။ ခုန ပြောသလို သူရဇ္ဇအခါမှာ ကြာသာပတေး နံသင့် စကားလုံးတော့ ဟုတ်ပါရဲ့။ မင်းကုသ ပညာခန်းထဲက မင်းဆိုတဲ့ ကြာသာပတေး နံသင့် ပရိယာယ်တွေနဲ့ မိတာတော့ ဟုတ်ပါရဲ့။

ကျွန်တော်ဗျာ မင်းလှသွားမလို့၊ ဟိုမှာ အမဲသတ် လုပ်ငန်းသွားလုပ်မလို့ ဆိုရင်ကောင်းပါ့မလား။ ဘယ်ကောင်းပါ့မလဲ။ ကြာသာပတေးတော့ ကြာသာပတေးနော်၊ အကောက် မမှားဖို့ကို ပြောတာ။ ဒီလိုပဲ ကျွန်တော် မောင်ဖြူ ဆီသွားမလို့၊ ကျွန်တော့ဆီက ယူသွားတဲ့ အကြွေးမပေးလို့ ဒီကောင့်ကို တွေ့တဲ့နေရာမှာ ရိုက်မလို့ ဆိုတာမျိုးတွေ၊ ဖဲဝိုင်း ထောင်မလို့ ဆိုပြီး ဥပဒေနဲ့ မကင်းတာမျိုးတွေ၊ လူ (၅) ဦးရှယ်ယာထည့်ပြီး အရက်ဆိုင် ထောင်မလို့ ဆိုတာမျိုးတွေ၊ ပန်းပင်ကြီးကုန်း ဘက်သွားပြီး ကြက်တိုက်မလို့၊ နိုင်ပါ့မလားဆိုပြီး ကြာသာပတေး နံကို အကြောင်းပြု မေးတာ မျိုးတွေကိုတော့ ကောင်းတယ်၊ နိုင်မယ်လို့ ပြောလို့ မရတော့ဘူး ညီလေး။ သူတို့က အထက်ဆောင်ပန်း၊ နံသင့် ကြာသာပတေးကို နိမိတ်ဆောင်ပြီး ပြောတာတော့ မှန်ပါရဲ့။

မဟုတ်တဲ့ အနိဋ္ဌ နိမိတ်တွေကို ပြောတာကိုး။ ဒီတော့ အကောင်းနံသင့် ပရိယာယ်တည်တဲ့ နေရာက အကြောင်းကို အနိဋ္ဌဖြစ်တဲ့ မကောင်းတာ တွေချည်း ပြောတော့ မဟုတ်တာနဲ့ ဟုတ်တာ ဆန့်ကျင်ဘက်ကြီး ဖြစ်နေတယ်။ မကောင်းတာနဲ့ ကောင်းတာ ဆန့်ကျင်ဘက်ကြီး ဖြစ်နေတယ်။

အဲဒီလိုမျိုးများ တနင်္ဂနွေအခါမှာ ပြောလာလို့ကတော့ ခင်ဗျားဟာ ခင်ဗျားပြောတဲ့ ကိစ္စတွေကို စတင်ဆောင်ရွက်လိုက်တာနဲ့ မြင်ရတဲ့ အကုသိုလ်တွေ၊ မမြင်ရတဲ့ အကုသိုလ်တွေ လှိမ့်ဝင်လာတော့မယ်၊ သတိသာထားတော့ဆိုပြီး ပြန်ပြော လိုက်ပေတော့။

“ဟုတ်လား အစ်ကို။ အဲဒီလို ပြန်ပြောရမှာလား။”

အေးဒါ ပြောရမယ့်စကား၊ ပြန်ပြောသင့်တဲ့ စကားလေကွာ။ ပဉ္စပွတ်နံသင့် ဖြစ်ပေမယ့် အဲဒီလို မကောင်းတဲ့ အကြံအစည်တို့၊ အနိဋ္ဌ နိမိတ်စကားတို့ ပြောလာပြီဆိုရင် အဲဒီ အကြောင်း တရားကြောင့် အကျိုးဆက် အဆိုးတွေ ဆက်တိုက် ဖြစ်လာတော့မယ် သာမှတ်။

“ဟာ ကြောက်စရာပဲနော် အစ်ကို။ စကားတစ်ခွန်းကို နားထောင်တာနဲ့ သူဘာဆက် ဖြစ်တော့မယ်ဆိုတာကို မှန်းလို့ရနေပြီ။”

အေးအဲဒါ ပညာပဲ ညီလေး။ အခု အချိန်ကစပြီး အဲဒီပညာခန်းကို မင်းကိုယ်တိုင် အသုံးပြု ကြည့်ပေတော့။ လက်တွေ့က ပိုကောင်းတယ်။ ပညာဆိုတာ စာအုပ်ထဲမှာ လိုက်ကူးရေးပြီး ထားလို့ကတော့ စာအုပ်ထဲကနေ မင်းခေါင်းထဲကို ရောက်လာမှာ မဟုတ်ဘူး။ မင်းခေါင်းထဲကို ရောက်လာမှ မင်းရဲ့ ဘဝလက်တွေ့ အသုံးဝင်မှာ၊ အဓိပ္ပာယ်ရှိလာမှာ မဟုတ်ဘူးလား။

“ဟုတ်ပါတယ်။”

ဒါဖြင့် လက်တွေ့ အသုံးပြုဖို့က မင်းတာဝန်ပဲ။ လေ့လာကြည့်ပေတော့။ (ပဉ္စပွတ်အခါတွင် ပဉ္စပွတ်နံသင့် ပရိယာယ်များကို ပြောကြသည့် စကားများမှန်၏။ သို့သော် ဣဋ္ဌစကားနှင့် အနိဋ္ဌစကား ကွဲပြားခြားနားပုံကို သတိမူမိရန်။)

ပဉ္စပွတ်ဆိုတာ သူရဇ္ဇအခါမှာတော့ ခရားစောက်တိုင်ရဲ့ အမြင့်ဆုံးပဲ။ အောင်မြင်မှု ပေါင်းများစွာကို ဖန်တီးယူလို့ရတဲ့ နေရာလို့ ပြောရင်လည်း ရတယ်။ ဒါပေမယ့် သတိထားရမှာက မိတ်၊ ရန်၊ သူရဇ္ဇအခါမှာရှိတဲ့ ကြာသာပတေး နံသင့် ပဉ္စပွတ် ပရိယာယ်ကို ပြောတာကတော့ မှန်ပြီ။ ဘာနိမိတ်ဆောင်တဲ့ သူက ပြောတာလဲ။ ဘာနေ့က ပြောတာလဲ။ ဘာနံသင့် ပရိယာယ် အရောင်ဝတ် ထားသူက ပြောတာလဲ။

ဟော လာပြီ။ တနင်္ဂနွေ ကပြောရင် မိတ်အသွင်ဆောင်တဲ့ အကြောင်းတရားတွေ ဖြစ်ပေါ်လာနိုင်ပေမယ့်၊ စနေက ပြောလာရင် ရန်အသွင်ဆောင်တဲ့ အကြောင်းတရားတွေ ဖြစ်လာတော့မှာ ညီလေး။

“ပိုအသေးစိပ် သွားတယ်နော်။”

ပညာဆိုတာကတော့ တဖြည်းဖြည်း စိပ်လာတာပဲ။ ကြည့်တတ်ဖို့ပဲ လိုတယ်။ ဒါတောင် မင်းကို အခုပြောတာက တနင်္ဂနွေအခါမှာ ပဉ္စပွတ်မှာ ရှိနေတဲ့ ကြာသာပတေး နံသင့်ပရိယာယ် အကြောင်းတစ်မျိုးပဲ ရှိသေးတယ်။ ကောင်းပြီ။ ဆက်မယ်။",
"imagelink":"https://i.pinimg.com/736x/40/b4/68/40b4685525cc2d2e2b0ac0b4b275fee5.jpg",
"videolink":"",
"notetext":"",
"openlink":""
},
{
"title":"ဓာတ်တွဲ ပညာခန်း (၃)",
"subtitle":"နောက်ဆုံးပိုင်း",
"sirname":"ဆရာ ဦးမောင်မောင်သန်း",
"book":"သူ့နာမည်ကို ဦးတိုးလို့ပဲ မင်းလွယ်လွယ် မှတ်ထားလိုက်ပါကွာ။ အဲဒီ ဦးတိုးပေါ့။ တစ်နေ့ဆရာ အစ်ကို့ကို ပညာသင်ပေးနေတုန်း သူအိမ်ပေါ် တက်လာတယ်။ လာတဲ့အချိန်က ဂုရုအချိန်။ ဆရာက တန်းမေးတယ်။ ဦးတိုး ခင်ဗျားအိမ်က ဘယ်သူ ထွက်သွားတုန်း။ ခင်ဗျား သမီးလားတဲ့။ အဲဒီလို ဆရာမေးလိုက်တော့ ဦးတိုးဟာ လန့်ဖျပ်ပြီး မျက်လုံးအပြူးသား၊ ပါးစပ်အဟေင်းသားနဲ့ ဖင်ထိုင်ရက် လဲသလို ဖင်ခိုင်ချလိုက်တယ်။ ပြီးတော့မှ ဆရာသမားဆီကို တစ်ယောက်ယောက် လာသွားပြီနဲ့ တူတယ်တဲ့။ ဦးတိုး အဲဒီလိုပြောတော့ ဆရာက အကြီးအကျယ် စိတ်ဆိုးသွားပြီး၊ ခင်ဗျားရဲ့ မဖြစ်စလောက် ကိစ္စအသေး အဖွဲလေးကို ကျုပ်က ခင်ဗျားတို့ပြောမှ သိရမှာတဲ့လားဆိုပြီး လှမ်းအော် လိုက်တယ်။ ဒီတော့မှ ဦးတိုးက တောင်းပန်တယ်။ ဆရာ့ကို ကျေနပ်အောင် တောင်းပန်ပြီးမှ သူ့သမီး နံနက် ဝေလီဝေလင်းက ထွက်သွားပြီဆိုတဲ့ အကြောင်းပြောတယ်။

“ဟာ ဆရာက တန်းနေတာပဲနော်။”

အေး တန်းနေတာပဲ။ ဆက်နားထောင်ဦး။ သူ့သမီး နံနက် ဝေလီဝေလင်းက ထွက်သွားပြီလို့ ဦးတိုးကလည်း ပြောရော၊ ခင်ဗျားသမီးက လုပ်ချင်တာလုပ်လို့ မရတာနဲ့ ခင်ဗျားတို့ကို ကန်ထွက်တာ။ သူ့မှာ တနင်္ဂနွေ နာမည်ပါတဲ့ ဦးလေးတို့ ဘကြီးတို့ ရှိလားလို့ ဆရာက မေးလိုက်တယ်။ ဦးတိုးကြီး ကဟာရှိတယ်။ ကျွန်တော့်ညီပဲ၊ အင်းစိန်မှာ နေတယ်။ မောင်အုန်းတဲ့။

ဘာပြုလို့လဲဆိုပြီး ဆရာ့ကို ပြန်မေးတယ်။ အဲဒီတော့မှ ဆရာက ဘာမှမပြုဘူး။ အဲဒီ မောင်အုန်း အိမ်မှာ ခင်ဗျားသမီး ရောက်နေတယ်။ ကလေးကို မဆူပါနဲ့။ သွားလိုက်ခေါ် ဆိုပြီး ဦးတိုးကို ပြောလိုက်တယ်။ ဒီတော့ ဦးတိုးက ဟာဆိုပြီး အံ့ဩသွားတဲ့ မျက်နှာနဲ့ ကြောင်ကြည့်နေတယ်။ ဆရာက ဟေ့လူ ဘာကြောင်နေတာလဲ၊ သွားတော့လေဆိုတော့မှ ကပျာကယာ ထပြန်သွားတော့တယ်။ အဲဒီ နေ့ညနေစောင်းပဲ၊ ဦးတိုးသွားခေါ်လို့ သူ့သမီးလေး ပြန်ပါလာတယ်။ ဆရာပြောတာ တန်းနေတော့ ဆူလည်း မဆူရဲဘူးပေါ့ကွာ။ ပြီးတော့ သွားတာကလည်း တခြားအိမ် မဟုတ်ဘူး။ သူ့ညီဆိုတော့ ဘာမှမပြောတော့ဘူး။

အဲဒီအကြောင်းကို တစ်နေ့တော့ စကားစပ်မိ ကြရောပေါ့ကွာ။ စကားစပ်မိတယ်ဆိုတာက အဲဒီအကြောင်းကို ဆရာနဲ့အစ်ကိုနဲ့ ပြန်ပြော ဖြစ်တယ်ပေါ့။ ဆရာက ဘာပြောလဲဆိုတော့ မင်းတို့ဟာ သင်ခန်းစာပေးနေလို့ ပေးနေမှန်းမသိတဲ့ ကောင်တွေပဲ။ ဦးတိုးကို ငါဟောချင်လို့ ဟောလိုက်တာ မဟုတ်ဘူး။ ငါက အလကားနေရင်း ဗေဒင်ဟောတဲ့ သူမှ မဟုတ်တာ။ မင်းကို ဓာတ်တွဲဟောပုံနဲ့ ပတ်သက်နေတဲ့ သင်ခန်းစာ လက်တွေ့သင်ချင်လို့ ဟောပြလိုက်တာကွတဲ့။

ဆရာက အဲဒီလိုပြောတော့မှ စိတ်ထဲမှာ ဦးတိုးလာတုန်းက ဂုရုအချိန်ကို ပြန်ထူထား မိရက်သား ဖြစ်သွားတယ်။ ပြီးတော့မှ ဆရာ့စကားကို နားစွင့်နေရတာပေါ့။ ဒီတော့မှ ဆရာက သူလာတာ ဂုရုချိန်လေကွာ။ သူ့နာမည်က ကိုတိုး၊ ဒီတော့ ဘယ်မှာရှိလဲ တိုင်ခြေမှာ။ ဟုတ်ပြီ။ ဘာပြောမလဲ ဂြိုဟ်တြိရန်း၊ ပျော်စံမြန်းနေ၊ သေကျေပျက်စီး မီးလည်းတစ်ကြောင်း၊ ခြေနှစ်ချောင်းနှင့် လေးချောင်း ပြင်ထွက်ဆိုတဲ့ လင်္ကာမေ့သွား ပလားတဲ့။

အဲဒီတော့မှ အစ်ကိုလည်း ဟာ လွယ်လွယ်လေးကို ငါမတွေးမိဘူးဆိုပြီး အာမေဍိတ် ပြုရတော့တာပေါ့။ ဟုတ်ကဲ့ မြင်ပါပြီ ဆရာလို့ပြောတော့။ အဲဒီ စနေနာမည် ကိုတိုး ကိုပဲ၊ အခါ ကြာသပတေးနဲ့ ဓမ္မာ အတွင်းရန် တော်တာကို ထပ်ကြည့်ပြီး မိသားစုအတွင်း လူတွေ ကွဲပြားခြင်း၊ ရန်ဖြစ်ပေါ်ခြင်းကို ထပ်ကြည့် လိုက်တာပေါ့တဲ့။ ကိုတိုး ကိုပြောရင် ဓာတ်တွဲတိုင် ကပ်ရက်ဂြိုဟ်က ဗုဒ္ဓဟူးမို့ သားသမီးဂြိုဟ်ကိုပဲ တန်းယူ လိုက်တာပေါ့တဲ့။ အဲဒီတော့ အစ်ကိုက မေးတယ်။ စနေနဲ့ ကပ်ရက်က ဗုဒ္ဓဟူး ဖြစ်နေပါရက်နဲ့ အောင်ဆုလည်းပွား ဂြိုဟ်ယောက်ျားလို့ မယူဘဲ ဘာလို့ မိန်းမလို့ယူပြီး၊ ခင်ဗျား သမီးလားလို့ မေးလိုက်တာလဲဆိုပြီး ဆရာ့ကို မေးကြည့်တယ်။

ဆရာက မင်းတို့ဟာ တစ်ခုသင်ရင် ပြီးခဲ့တဲ့တစ်ခုကို မေ့ပစ်ဖို့လောက်ပဲ စဉ်းစားနေတာပဲတဲ့။ ကြာသပတေးအခါမှာ သားသမီး ပရိယာယ်လို့ ယူတဲ့ဗုဒ္ဓဟူး ဂြိုဟ်ခိုက် မနေဘူးလားတဲ့။ ခိုက်နေပါတယ် ဆရာဆိုတော့ နဝင်းမှာ တနင်္လာ မမြင်ဘူးလား၊ ခိုက်တဲ့ သားသမီးဟာ မိန်းကလေးလား၊ ယောက်ျားလေးလား၊ မင်းဒါလောက်မှ မခွဲခြားတတ်တော့ ဘူးလားတဲ့။ ခြေသွားထိန်းရ ဂြိုဟ်မိန်းမ ဆိုတာကို လုံးဝသတိ မရတော့ဘူးလားတဲ့။

“ဟာ ဆရာပြောတော့လည်း ဟုတ်နေတာပဲနော်။”

ဉာဏ်ပေါ့ကွာ၊ ဉာဏ်ရယ်၊ ခုနပြောခဲ့တဲ့ အတွေ့အကြုံရယ် ပေါင်းစပ်ပြီး ပြောလိုက် နိုင်တာကတော့မင်းတို့၊ ငါတို့ အများကြီး ကြိုးစား လေ့ကျင့်ကြရ ဦးမှာပေါ့။ ဒါကြောင့် ဆရာက အမြဲဆုံးမတယ်။ ပညာဆိုတာ လေ့မှ လာတယ်ကွတဲ့။ ငါကတော့ ဘယ်လိုမြင်လဲဆိုတာ ဦးတိုးနဲ့ မူလ အချိန် ကြာသပတေးနဲ့ အတွင်းရန် ဓမ္မာ (ဝ-၅) တော်လို့ မိသားစု ကသောင်းကနင်း ဖြစ်ရတယ်၊ လူထွက်ရတယ်လို့ပဲ မြင်လိုက်တယ်။ ရိုးရိုးပေါ့။ ဆရာ့လို ဆန်းဆန်း ဘယ်မြင်တတ်ပါဦးမလဲ။

“သူ့မှာ တနင်္ဂနွေ နာမည်ပါတဲ့ ဦးလေးတို့၊ ဘကြီးတို့ ရှိလားဆိုတာကရော အစ်ကို၊ ဘယ်လို မေးလိုက်တာလဲ။”

ဒါကတော့ လွယ်လွယ်လေးလေကွာ။ ဂုရုချိန်မှာ သားသမီး ပရိယာယ် ဗုဒ္ဓဟူးကို ခိုင်မာအောင် ဘေးကဖော်ပြနေတဲ့ ဂြိုဟ်က တနင်္ဂနွေဆိုတော့ ဖခင်လိုနေတဲ့ အကြီးအကဲလည်းဖြစ်၊ တနင်္ဂနွေ နာမည်လည်း ဖြစ်တာကို မေးလိုက်တာပေါ့။

“လုပ်ချင်တာ လုပ်လို့မရတာနဲ့ ကန်ထွက်တာ ဆိုတာကရော အစ်ကို။”

အဲဒါကလည်း ခုနပြောတဲ့ သားဂြိုဟ်၊ သမီးဂြိုဟ် ဗုဒ္ဓဟူး ခိုက်နေတာကိုး။ အခိုက်ဆိုတဲ့ အမြစ်ဂြိုဟ် လင်္ကာရှိတယ်လေ။ အမြစ်ဂြိုဟ်မှာ အလယ်ခြာ၊ ပမာမှတ်ဖွယ်မီး၊ လုပ်လိုသမျှ လုပ်မရ၊ ကြုံရ ခက်အောင်ဆီးဆိုတဲ့ လင်္ကာလေ၊ အဲဒီ လင်္ကာအတိုင်း ရိုးရိုးလေး ပြောလိုက်တာပဲ။ ပြီးတော့ အခိုက်ဆိုတာ လျှို့ဝှက်ခြင်းတွေနဲ့လည်း သက်ဆိုင်တတ်တော့၊ ပြောင်ပြောင် တင်းတင်းသွားတာ မဟုတ်ဘဲ၊ ဖခင်ကဲ့သို့နေသော သူဆီကို ပုန်းလျှိုးကွယ်လျှိုး သွားနေတော့၊ တနင်္ဂနွေ နာမည်ရှိသူ ဘယ်သူရှိလဲဆိုပြီး ဆရာက မေးလိုက်တဲ့ သဘောပဲညီလေး၊ ရှင်းပါတယ်။

“ကောင်းတယ်နော် အစ်ကို။”

ဘာကောင်းတာလဲ အရင်းမရှိ အဖျားမရှိ။

“ဩော် ဆရာက ဦးတိုးကို ဟောလိုက် ပုံလေးတွေ အရမ်းကောင်းလို့ပါ၊ အရမ်း ရိုးစင်းတာပဲ။ ဒါပေမယ့် ပညာသားပါတယ်။ ရိုးရိုးလေးနဲ့ကို ပညာပြလိုက်သလိုပဲ။ ညီလေး ပြောသလို တကယ်လည်း ရိုးပါတယ်။ ဆရာဟာ ထူးဆန်းတာတွေ လျှောက်ကွန့်ပြတာမျိုး ဘယ်တော့မှ မလုပ်ဘူး။ အမြင်ကို အမြင်အတိုင်း ပြောပြတာပဲရှိတယ်။ အရေးကြီးတာ ကတော့ ညီလေးရာ၊ ပရိယာယ်ကြွယ်ဖို့ အများကြီး လိုသေးတယ်။ ပရိယာယ် ကြွယ်အောင် သုံးနိုင်ရင် ဘာမဆို ဒိုးခနဲ ဒေါက်ခနဲ ပြောလို့ရတာပဲ။ ပရိယာယ် ကြွယ်အောင်၊ သုံးသပ်နိုင်ရင် ထိရောက်ပုံလေးတွေကို ပြောပြမယ်။ တစ်နေ့ပေါ့ကွာ။ အစ်ကို့ ဆရာဆီကို ဇနီးမောင်နှံ နှစ်ယောက် ရောက်လာတယ်။ လာတဲ့ အနေအထားက ပြဿနာနဲ့ လာကြတာ။ ယောက်ျားနဲ့ မိန်းမ အပြန်အလှန် စွပ်စွဲပြောဆိုကြပြီး ရောက်လာကြတာ။

“ဘယ်လို စွပ်စွဲပြောဆိုပြီး လာကြတာလဲ အစ်ကို။”

ဩော် ယောက်ျားကို မိန်းမက ဖောက်ပြန်တယ်လို့ စွပ်စွဲတယ်၊ ယောက်ျားကလည်း မိန်းမကို သူမသိအောင် ဆွေမျိုးတွေ ထောက်ပံ့တယ်၊ ဘာညာနဲ့ပေါ့ကွာ၊ စွပ်စွဲ ကြတာပေါ့၊ ဆရာ့ရှေ့မှာ ထိုင်နေကြတဲ့ သူတို့နှစ်ယောက်ကို ဆရာက တစ်ချက်ကြည့်လိုက်ပြီး၊ အစ်ကို့ကို ခေါင်းညိတ် လှမ်းခေါ်တယ်၊ သူတို့နှစ်ယောက်ကလည်း အရင်က ဆရာ့ဆီမလာဘူးတော့ ကြောင်တောင်တောင်နဲ့ပေါ့။

အစ်ကိုလည်း ဆရာ့အနားလည်း ရောက်ရော။ ကဲ ဟေ့ကောင် သူတို့နှစ်ယောက်ကို ကြည့်လိုက်စမ်း၊ ဘယ်သူ လွန်လဲလို့ဆိုပြီး ပြောတယ်။ ဆရာပြောတာနဲ့ အစ်ကို အကဲခတ်လိုက်တော့ မိန်းမက ဣန္ဒြေရရပဲ ထိုင်နေတယ်။ ယောက်ျားက ဂနာကို မငြိမ်ဘူး၊ ဟိုကုတ်ဒီဖဲ့၊ ကိုယ်ကို ဟိုဘက်ယိမ်း၊ ဒီဘက်ယိမ်း ပြောင်းထိုင်လိုက်နဲ့ ကြမ်းပြင် လက်ထောက်လိုက်၊ ဒူးပေါ် ပြန်တင်လိုက်နဲ့ ဘယ်လိုမှမငြိမ်ဘူး။ အခါက သောရီအခါကွ၊ စနေအခါ၊ အဲဒီ လူဝတ်ထားတဲ့ စပို့ရှပ်က အဲဒီတုန်းက ခေတ်စားတဲ့ ဒိုင်ယာစပို့ရှပ် အနီရောင်၊ ဒါကြောင့် အစ်ကို တွေးကြည့်လိုက်တယ်။ ပြီးတော့ စဉ်းစားတယ်။ ဒါနဲ့ နောက်တစ်ခါ သူ့မိန်းမကို အကဲခတ်လိုက်ပြန်တယ်ပေါ့ကွာ။ သူ့မိန်းမ ကတော့ ရိုးစင်းတဲ့ပုံပဲ။ အင်္ကျီ မိုးပြာရောင် ဝတ်ထားတယ်။

အဲဒီလိုတွေလည်း အကဲခတ်ပြီးရော အမျိုးသားဘက်ကို မေးငေါ့ ပြလိုက်ပြီး၊ ကျွန်တော် အကဲခတ်လို့ ရတာကတော့ ဟိုက နောင်ကြီး လွန်တာဆရာလို့ ပြောလိုက်တယ်။ အစ်ကိုပြောလိုက်တော့ အဲဒီ အမျိုးသားက မထီမဲ့မြင် အပြုံးမျိုးနဲ့ ပြုံးပြီး အစ်ကို့ကို ကြည့်နေတယ်ကွ။ သူကြည့်နေတာကို အစ်ကို့ဆရာက သဘောပေါက်လိုက်တယ်။ ဆရာက ဟေ့ကောင် ရမ်းပြောလို့မဖြစ်ဘူး။ မင်းဘယ်လို အကျိုးအကြောင်း ပြမလဲလို့ မေးတယ်။ အဲဒီတော့မှ အစ်ကို ပညာပြဖို့ အလှည့် ရောက်လာတော့ တာပေါ့ကွာ။ ဒါကြောင့် ဆရာ့ကို အစ်ကို ရှင်းပြလိုက်တယ်။ အခုအခါက စနေအခါဆိုတော့ လျှို့ဝှက်သောနေရာ၊ ပုန်းလျှိုးကွယ်လျှိုးနေရာနဲ့ အလားသဏ္ဌာန်တူတဲ့ နေရာမှာ သောကြာ ရှိနေပါတယ်ဆရာလို့ ပြောလိုက်တယ်။ အဲဒီသောကြာက ဘာဆိုင်လို့လဲဆိုပြီး ဆရာက ပြန်မေးတယ်။

“အစ်ကို ဘယ်လိုဖြေ လိုက်မလဲ၊ စိတ်ဝင်စားစရာ။”

အစ်ကိုက ကျွန်တော်သူ့ကို ကြည့်လိုက်တော့ ဂနာကိုမငြိမ်ဘူး၊ လှုပ်လှုပ်ရွရွနဲ့ ဖြစ်နေတယ်။ သူ့ကိုယ်သူ တည်လို့မရဘူး ဖြစ်နေတယ်။ တည်လို့မရတာဟာ လှုပ်ရှားခြင်းပဲ။ လှုပ်ရှားခြင်း ပရိယာယ်ဟာ သောကြာပဲ ဆရာ၊ ဒါကြောင့် သူဟာ အခိုက်ပရိယာယ်ကို မသိမသာ ပြုလုပ်နေသောသူလို့ ကျွန်တော်မြင်လိုက်တယ်။ ပိုဆိုးတာက သူဟာ အင်္ကျီ အနီရောင် ဝတ်ထားတယ်။ ဒါဟာ တနင်္ဂနွေ ပရိယာယ်ပဲ။ တနင်္ဂနွေ ရောင်ဝတ်ထားသူဟာ သောကြာ ပရိယာယ်ပြုလုပ်နေတယ်ဆိုတော့၊ အခါအလိုအရ အမြစ်အညွန့် ဇောက်ထိုး နိမိတ်ဖြစ်နေပါတယ် ဆရာ။

အဲဒါဟာ ဦးသာဆိုတဲ့ (၁-၆) အတွင်းမိတ် ဇောက်ထိုးပါ။ ပြီးတော့ အဲဒီ အနီရောင်ဟာ စုတ်ကိစ္စကို ဖွင့်ဆိုတဲ့ ကြာသပတေးနဲ့ မိတ်တော်နေပါတယ်။ အောင်ပ (၁-၅) ပါ။ ဒါကြောင့် သူဟာ ပြင်ပမိတ်ဆွေတွေနဲ့ ရှုပ်ထွေးမှုတွေ ဖြစ်နိုင်တာရယ်၊ အတွင်းမိတ်ပျက်လို့ ဇောက်ထိုးဖြစ်နေတာရယ်ကို ကြည့်ပြီး ဒီအစ်ကိုကြီးပဲ လွန်လိမ့်မယ်လို့ ကျွန်တော် ဆုံးဖြတ်ပါတယ်ဆိုပြီး ဖြေလိုက်တယ်။

အဲဒီတော့မှ စနေအခါရဲ့ ဓာတ်တွဲတိုင် တနင်္ဂနွေကို စိတ်နဲ့မှန်းထူလိုက်ပြီး ခုနပြောခဲ့တဲ့ သောကြာနဲ့ ကပ်လျက် စနေကို ထပ်စဉ်းစားတော့တာပေါ့။ သူ့ရဲ့လျှို့ဝှက်မှုဟာ စနေသမီး တစ်ယောက်ယောက်နဲ့ ပတ်သက် နေရလိမ့်မယ်၊ ဒါမှမဟုတ် ပိန်ပိန်ပါးပါး လူမျိုးကွဲ မျက်နှာနဲ့ အမျိုးသမီးပဲ ဖြစ်လိမ့်မယ်လို့ ပြောလိုက်တယ်။ ပြီးတော့ အဲဒီအမျိုးသမီးနဲ့ တွဲပါများရင် မီးများတော့ ရေခန်းသလိုပဲ။ စနေအားများလာတော့ ဒီဘက်က သောကြာကို ထိသလိုဖြစ်ပြီး သီလလည်းပျက်မယ်။ အိမ်ထောင်ရေးလည်း ကသောင်းကနင်း ဖြစ်မယ်။ အခု သူတို့ကြုံနေရတာ ဒါပဲ ဆရာလို့ ပြောလိုက်တယ်။

“ဘယ့်နှယ်လဲ အစ်ကို၊ အဲဒီ ပုဂ္ဂိုလ်က ဘာပြောလဲ။”

အဲဒီပုဂ္ဂိုလ်ဟာ အစ်ကို့ကို အံ့အားသင့်ပြီး သေသေချာချာ ကြည့်နေတယ်။ ပထမတော့ ဥကထွက်လာခါစ မြွေအကောင်ပေါက်လေး ဆိုပြီး ကစားစရာ အရုပ်လေး တစ်ခုလောက် ထင်နေရာကနေ၊ ပါးပျဉ်း ထထောင်တော့မှ နည်းနည်း တွန့်သွားသလို အမူအရာတွေ ပြောင်းသွားတယ်။ ပြီးတော့ ခပ်လန့်လန့် အမူအရာမျိုးနဲ့ ပြုံးပြီးကြည့်နေတယ်။ နောက်တော့ သူ့မိန်းမဘက်ကို တစ်ချက် လှည့်ကြည့်လိုက်ပြီး အစ်ကို့ဆရာကို ကြည့်ရင်း ခေါင်းတညိတ်ညိတ် လုပ်ပြတယ်။ သူ့မိန်းမကလည်း ခေါင်းကို မနားတမ်း ညိတ်ပြနေတော့တာပဲ။ ဝန်ခံကြတဲ့ သဘောပေါ့ကွာ။

“ရိုးရိုးလေးနဲ့ စိတ်ဝင်စားစရာပဲနော် အစ်ကို။”

ဆရာက ဘာထပ်ပြောလဲဆိုတော့ သူ့မိန်းမကျတော့ မင်းဘယ်လိုမှ မမြင်တော့ဘူး လားတဲ့။ အစ်ကိုက နာမည်မှာ သောကြာပါလားလို့ လှည့်မေးလိုက်တယ်။ သူ့အမျိုးသမီးက အေးဟုတ်တယ်။ အစ်မ နာမည် သိန်းသိန်းတဲ့။ ဒါကြောင့် အစ်ကို ထပ်ပြောလိုက်တယ်။ ဒါဆို သေချာသွားပြီ ဆရာ။ ဒီအစ်မမှာ ဘာမှ အပြစ်မရှိဘူး။ ဟိုအစ်ကို နည်းနည်းဆင်ခြင်လိုက်ရင် ပြီးပြီလို့ ပြောလိုက်တော့တယ်။

နေ့တိုင်မှာရှိနေတဲ့ ကြာသပတေး ပရိယာယ် မိုးပြာရောင်ကို ဟိုဘက်က ဓာတ်ဓာတ်တွဲ တိုင်မှာရှိတဲ့ သောကြာက ပံ့ပိုးလိမ့်မယ်လေ။ သူ့နာမည် ဒေါ်သိန်းသိန်း သာမဟုတ်ရင် သူဟာခရီး သွားတော့မယ့် သူတစ်ယောက် ဖြစ်လာတော့မှာပေါ့။ အဲဒီလိုဆိုရင် ခရီးခိုက်တဲ့အခါဖြစ်လို့ သူ့ကိုလည်း မူမှန်တယ် ဘယ်ပြောလို့ ရပါတော့မလဲ။ ချွတ်ယွင်းချက်၊ အားနည်းချက်တွေ ရှိလာတော့မှာပေါ့ မောင်အောင်အောင်မြတ်ရဲ့။

“ဟုတ်တယ်နော် အစ်ကို၊ သတိမလွတ်အောင် ကြည့်နိုင်ဖို့ပဲ အရေးကြီးတယ်။”

သတိမလွတ်အောင် ကြည့်နိုင်ဖို့ဆိုလို့ သတိမထားမိခဲ့တဲ့ အကြောင်းလေးတစ်ခု ကြုံခဲ့ဖူးတာ ပြောပြဦးမယ်။ အခု လင်မယား နှစ်ယောက်ကိစ္စကတော့ ထားလိုက်တော့။ ကျန်တဲ့ အပိုင်းက ဆရာသူ့ဟာ သူ ဆက်လုပ် သွားမယ်။ အစ်ကိုနဲ့ မဆိုင်တော့ဘူး။ အခု ထပ်ပြောချင်တာက မင်းပြောသလို သတိမထားမိခဲ့တဲ့ အကြောင်းလေးတွေ ကြုံခဲ့ဖူးတဲ့ အထဲက တစ်ခုပေါ့ကွာ။

အခါက သောကြာအခါ။ ဆရာက အစ်ကို့ကို ရုတ်တရက် မေးလိုက်တယ်။ ဟေ့ကောင် မောင်မောင်သန်း၊ ငါ့မိတ်ဆွေ တစ်ယောက် မကြာခင် လာလိမ့်မယ်။ သူက ကားဂိတ်လုပ်ငန်း ဖွင့်ထားတယ်၊ အောင်မြင်မလား၊ မအောင်မြင် ဘူးလား၊ မင်း ပြောရလိမ့်မယ်တဲ့။ ဒါနဲ့ပဲ သိပ်မကြာခင်မှာ ဆရာရဲ့ မိတ်ဆွေ ရောက်လာ ပါလေရော။ ဆရာကလည်း ချက်ချင်းပဲ။ ဟေ့ကောင် သူ့လုပ်ငန်း ဘယ့်နှယ်နေမလဲတဲ့။ အစ်ကိုကလည်း အခါကို စိတ်နဲ့ကြည့်လိုက်ပြီး ကားဂိတ်လုပ်ငန်း မအောင်မြင်ရဘူးလို့ ပြောလိုက်တယ်။ အစ်ကို အဲဒီလိုပြောတော့ အဲဒီပုဂ္ဂိုလ်ကြီးက ရယ်နေတယ်။ ပြီးတော့ သူပြောတာ ဟုတ်ချင်လည်း ဟုတ်မှာပေါ့လေလို့ ပြောပြီး ခေါင်းတညိတ်ညိတ် လုပ်ရင်းအစ်ကို့ကို ကြည့်နေတယ်။ အစ်ကို ရှက်လိုက်တာကွာ။

အဲဒီအချိန်မှာ ကောက်ကာငင်ကာ ဆရာက စကားတစ်ခွန်း ထပြောလိုက်တယ်။ သူဝတ်ထားတဲ့ အင်္ကျီအရောင်ကို ကြည့်စမ်းတဲ့။ ဆရာလည်း ကောက်ကာငင်ကာ ထပြောလိုက်ရော သတိတစ်ချက် ဖျတ်ခနဲ ဝင်လာတယ်။ အဲဒီပုဂ္ဂိုလ်ကြီးက အဖြူတစ်ကြောင်း၊ အနီတစ်ကြောင်း စင်းထားတဲ့ ဖြူနီစင်းကျား ခပ်စိပ်စိပ် အင်္ကျီကို ဝတ်ထားတာကွ။

“ဟာ ဒါဆို အင်္ဂါအရောင်ပေါ့နော် အစ်ကို။”

အေးပေါ့။ အဲဒီတော့မှ စိတ်ကူးထဲမှာ စဉ်းစားထားတဲ့ တိုင်တွေပေါ်လာပြီး အင်္ဂါအရောင်ဟာ တိုင်ထိပ်မှာဆိုတာ ချက်ချင်း သိလိုက်တယ်။ သူ့ဘေးမှာ ဓာတ်တွဲအဖြစ် ကပ်လျက်တိုင်က ပြဋ္ဌာန်းထားတာက တနင်္ဂနွေ။ ဒါကြောင့် အစ်ကို ထပ်ပြောလိုက်တယ်။ တကယ်လို့ ဆရာ၊ ဆရာ့မိတ်ဆွေက ကားဂိတ်လုပ်ငန်း အောင်မြင်နေပါတယ်ဆိုရင် အတိုက်အခံတွေ အများကြီးနဲ့မှ အောင်မြင်နိုင်မယ်၊ ဒီလုပ်ငန်းဟာ အေးအေးဆေးဆေးနဲ့ မအောင်မြင်နိုင်ဘူးလို့ ပြောလိုက်တယ်။

အဲဒီတော့မှ အစ်ကို့ကို ကြည့်ပြီး ရယ်နေတဲ့ ပုဂ္ဂိုလ်ကြီးဟာ မျက်နှာချက်ချင်း တည်လာပြီး ခေါင်းတညိတ်ညိတ်နဲ့ အစ်ကို့ကို ကြည့်နေတော့တယ်။ ငြင်းပယ်တဲ့ အသွင် မရှိတော့ဘူး။ ဆရာက တစ်ခါ ထပ်ပြောသေးတယ်။ သူ့ကားဂိတ် လုပ်ငန်း လုပ်ပါပြီ ဆိုကတည်းက ဟိုဘက်က ကပ်လျက် စနေဂြိုဟ်ကို မင်းနည်းနည်း စဉ်းစားရမှာပေါ့တဲ့။ ဘာပဲပြောပြော ကားဂိတ်လုပ်ငန်း လုပ်ပြီဆိုတာနဲ့ အတိုက်အခံတွေ အတိုက်အခိုက်တွေ များကိုများနေပြီ။

ပြီးတော့ ကားဂိတ်လုပ်ငန်းမှာ ဂိတ်လာထိုးကြတဲ့ ကားပေါင်းစုံရဲ့ ဒရိုင်ဘာ ပေါင်းစုံ၊ စပယ်ယာ ပေါင်းစုံ တော်တော်များများဟာ ပြင်းထန်တဲ့ စကားလုံးတွေနဲ့ နောက်မယ်၊ ပြောင်မယ်၊ ကြားလို့ ကောင်းတာရှိသလို၊ ကြားလို့ မကောင်းတာရှိမယ်။ ကားဂိတ်မှာ လူစုံမယ်၊ ဒါဟာ စနေရဲ့ သဘောပဲတဲ့။ ဒီသဘောကို မင်းအနေနဲ့ တစ်ချက် အကဲခတ်လိုက်ပြီးတာနဲ့ တန်းပြီး သူ့အင်္ကျီ အရောင်တည်ရာ အနေအထား၊ ကပ်ဂြိုဟ် ဒါတွေကို မင်းလေ့လာပြီး စဉ်းစားရ တော့မှာပေါ့တဲ့။ ရမ်းသန်းပြီး မအောင်မြင်ဘူး ပြောလို့ ဘယ်လိုလုပ်ဖြစ်မှာလဲတဲ့။

အစ်ကိုလည်း အဲဒီတော့မှ ခုနရှက်တာထက် ပိုရှက်တော့တယ်ကွာ။ ဆရာက ဆူချင် ပြောချင်ရင် လူတောသူတော မရှောင်ဘူး။ ရိုက်ရင်လည်း လူတော မရှောင်ဘူး။ နားရင်းမှ အုပ်တာ။ ဒါကြောင့်မို့ သတိမလွတ်အောင် ကြည့်နိုင်ဖို့ဟာ အတော်အရေးကြီးတယ်လို့ အစ်ကို ပြောခဲ့တာပေါ့။

ဂြိုဟ်တစ်လုံးကို ကြည့်ဖို့ လိုသွားရင် အဲဒီဂြိုဟ်တစ်လုံးနဲ့ ဆင့်ပွားပြီး နွယ်လာနိုင်တဲ့ အကြောင်းတရားတွေကို ဘာမှမြင်ရမှာ မဟုတ်တော့ဘူး။ အဲဒါဆိုရင် ဂြိုဟ်ချင်းတွဲပြီး ဆုံးဖြတ်တာတို့၊ ဓာတ်ချင်းတွဲပြီး ဆုံးဖြတ်တာတို့မှာ ကွာသွားရော။ ဘယ်လောက်အထိ ကွာသွားသလဲဆိုရင် ဆရာ့ဆီမှာပဲ လက်တွေ့သင်ကြားခဲ့ရတဲ့၊ လူတစ်ယောက် နေမကောင်းတဲ့ ကိစ္စတစ်ခုကို ဆုံးဖြတ်ပြတာနဲ့ ပတ်သက်ပြီး ပြောပြမယ်။

အဲဒီကိစ္စကို ဆုံးဖြတ်ချိန်ကတော့ ကြာသပတေးအခါပဲ။ ဆုံးဖြတ်ခဲ့ရတာ ကတော့ တနင်္လာသား တစ်ယောက်ရဲ့ အကြောင်းပဲ။ အဲဒီလူက အဖော်တစ်ယောက်ကို ခေါ်ပြီး ဆရာ့ကို လာမေးတယ်။ လူက ဖြူစုတ်စုတ်နဲ့၊ ကျွန်တော့် ကျန်းမာရေး အခြေအနေလေး သိချင်ပါတယ်ဆိုပြီး ဆရာ့ကို လာမေးတယ်။ ကိုယ့်ကျန်းမာရေးကို ကိုယ်ပဲခံစားရတာ ကိုယ့်ကိုယ်ကိုယ် သိနိုင်လျက်သားနဲ့ ဘာမှ အဓိပ္ပာယ်မရှိ လာမေးတယ်ဆိုပြီး တွေးနေ မိတယ်။ တွေးလို့တောင် တစ်ဝက်မကျိုး သေးပါဘူးကွာ။

ဆရာက ဟေ့ကောင်၊ သူ့ ကျန်းမာရေး အခြေအနေ ပြောလိုက်စမ်းဆိုပြီး အစ်ကို့ကို လှမ်းပြောတယ်။ အဲဒီ လူဝတ်ထားတာက အဖြူရောင်၊ ပြောရမယ်ဆိုရင် တနင်္လာအရောင်ပဲ။ ဒါကြောင့် နဝင်း တနင်္လာက မေးပြီဆိုတော့ အခိုက်ဗုဒ္ဓဟူးကို လှမ်းပြောလိုက်တယ်။ လေရောဂါဖြစ်တာ ဖြစ်ရမယ်လို့။ လေကြောင့် ဖြစ်တဲ့ရောဂါဖြစ်လို့ အအေးပတ်တာမျိုး ဖြစ်မယ်လို့ ပြောလိုက်တယ်။

“ဟုတ်တယ်တဲ့လား အစ်ကို။”

နေဦး အဲဒါနဲ့ပဲ ဆရာက ဓာတ်တွဲတိုင်ကို မစဉ်းစားတော့ဘူးလားတဲ့။ အဲဒီတော့မှ၊ ဟာ တနင်္လာကို ပြဋ္ဌာန်းထားတာ သောကြာ ဂြိုဟ်ကြီးရှိနေ ပါသေးလားဆိုပြီး သတိရလိုက်တော့တယ်။ ဒါကြောင့် သူဟာ ခရီးသွားခြင်း ကိစ္စနဲ့ ဆိုင်နေတယ် ဆရာ။ ခရီးသွားလို့ ခရီးကြောင့် ဖြစ်လာတဲ့ မကျန်းမာခြင်းဘဲလို့ ပြောလိုက်တယ်။ အဲဒီတော့မှ ဝါးခယ်မကို သွားတာ အပြန်သင်္ဘောပေါ်မှာ အအေးပတ်တာလို့ ပြောတယ်။

“ဟာ အအေးပတ်တာတော့ ဟုတ်တယ်နော် အစ်ကို။”

အေး ဘာပဲဖြစ်ဖြစ် အံဝင်ခွင်ကျ မရှိပေမယ့်၊ မတော်မတည့် အတင်းဖျစ်ညှစ် တပ်ထားတဲ့ မူလီတစ်ခုလိုပဲ ကြည့်လို့တော့ မကောင်းဘူးပေါ့ကွာ။ အခုလည်း လေကြောင့်ဖြစ်တဲ့ ရောဂါဖြစ်လို့ အအေးပတ်တာမျိုး ဖြစ်မယ်လို့ ပြောလိုက်ခဲ့ ပေမယ့် အပြောမလှဘူးပေါ့ ညီလေးရာ။ ပညာရှိ လက်မခံဘူးပေါ့။ ငါကလည်း အဲဒီလောက်ပဲ ပြောတတ်တာကိုး။ ငါပြောတတ်သလို ပြောရတာပဲလေ။

ဒါပေမယ့် ငါကလွယ်လွယ်နဲ့ အလျှော့မပေး တတ်ဘူးကွ။ ဒါကြောင့်မို့ ငါစဉ်းစားတတ်သလို ဆရာ့ကို ထပ်မေးလိုက်တယ်။ တနင်္လာဘေးမှာ သောကြာကပ်နေလို့ ခရီးသွားလို့ ဖြစ်တဲ့ရောဂါဆိုပြီး ကျွန်တော် ပြောခဲ့တာတွေကို ကျွန်တော့်ဟာ ကျွန်တော်ပြန်ပြီး ဘဝင်မကျဘူး ဖြစ်နေတယ် ဆရာလို့ ပြောလိုက်တော့၊ ဆရာက ဟေ ဘာဖြစ်လို့လဲကွတဲ့။ တနင်္လာဟာ နဝင်းမှာ ရပ်တည်နေတဲ့ ဂြိုဟ်ဖြစ်နေသလို၊ သောကြာဟာလည်း နဝင်းမှာ ရပ်တည်နေတဲ့ ဂြိုဟ်ပဲကွ၊ မင်း စဉ်းစားကြည့်။

“ဟုတ်တယ်နော် အစ်ကို။”

အမှန်က ကျန်းမာရေး မကောင်းတာကို ခရီးထွက်လိုက်ရင် ကောင်းသွားလိမ့်မယ်လို့ ပြောလို့ မရဘူးလား။ ဒါ ငါစဉ်းစား ကြည့်တာလေ။ အဲ့ဒီတော့မှ ဆရာက ဘာကို ဘဝင်မကျတာလဲ၊ နဝင်း သောကြာကို ခရီးသွားလို့ ဖြစ်တဲ့ရောဂါဆိုပြီး ပြောမိတာကို ဘဝင်မကျတာလားလို့ မေးတယ်။

အစ်ကိုကလည်း ဟုတ်ပါတယ် ဆရာဆိုတော့၊ အခုသူလာတဲ့ အချိန်မှာ သူကိုယ်တိုင် တနင်္လာသား၊ ဝတ်ထားတဲ့ တနင်္လာအရောင်၊ အခုအခါရဲ့ နဝင်းပဲ လေကွာ။ ဘာလို့ကောင်းတဲ့ နိမိတ်နဲ့ ငွေထုပ်ပိုက်ပြီး ဝင်မလာလဲ မင်းစဉ်းစားတဲ့။ ဟုတ်ပြီ။ အဲသလို တနင်္လာ နဝင်း ဖြစ်ပါလျက်နဲ့ ကျန်းမာရေး မကောင်းတဲ့ အနိဋ္ဌနိမိတ်နဲ့ လာမှတော့ သူ့ဘေးက ကပ်လျက် နဝင်းကို ကောင်းပါတယ်လို့ မင်းပြောဖို့ တော်တော် စဉ်းစားရလိမ့် မယ်နော်တဲ့။ အဲဒီတော့မှ ဟာဒီလိုကျတော့လည်း ဟုတ်ပါလားဆိုပြီး အစ်ကို့ စိတ်ထဲမှာ ဘဝင်ကျသွားတယ်။ နောက်တစ်ခု ဆရာက ဘာထပ်ပြောလဲဆိုတော့၊ တို့ဘုရားရှင် ပဋိသန္ဓေ စံယူတော်မူတဲ့အခါဟာ ဂုရုအခါပဲ၊ ဂုရုအခါဟာ အမိဝမ်းကြာတိုက် အတွင်း ပဋိသန္ဓေ စံယူတော်မူတာကို အကြောင်းပြုပြီး မြင့်ရာမှ နိမ့်ရာကို ကျတာတို့ ဘာတို့ ဆိုတဲ့ဖွင့်ဆိုချက် တွေရှိတယ်လေ။

အဲဒီဖွင့်ဆိုချက်ကို အားပြုပြီး ကြည့်မယ်ဆိုရင် လှုပ်ရှားမှုက အားသာတာလား၊ တည်ငြိမ်မှုက အားသာတာလားတဲ့။ လှုပ်ရှားမှုက အားသာတာပါ ဆရာဆိုတော့၊ အေးဒီတော့ မင်းပြောတဲ့ သောကြာနဝင်းဟာ ကောင်းတော့ ကောင်းတယ်၊ လှုပ်ရှားမှုကို အကြောင်းပြုတဲ့ သောကြာဂြိုဟ်တော့ မှန်တယ်၊ ခုငါ ပြောသလို လှုပ်ရှားမှုနဲ့ ယှဉ်တဲ့ ကောင်းခြင်း၊ မကောင်းခြင်းကို မင်းဟာမင်း စဉ်းစားပေတော့၊ ဘာလို့လဲဆိုတော့ တနင်္လာသား ငွေထုပ်ပိုက်ပြီး တက်လာတဲ့ နိမိတ်မဟုတ်ဘူး။

“ဟာ လိုက်စဉ်းစားလို့ မမီတော့ဘူး အစ်ကို။”

ငါလည်း ငေါင်တောင်တောင် ဝေတေတေ ဖြစ်သွားတော့တာ ပေါ့ကွာ။ ရှင်းရှင်းပြောရရင် ဘာမှန်းတောင် မသိတော့ဘူး။ တွေးတောခြင်းဟာ အလယ်မှာ ခါးပြတ်သလိုပဲ။ အဆီအငေါ် မတည့်တော့သလိုပဲ။ ဒါပေမယ့် ဆရာတွေးပြတဲ့ အတွေးအခေါ်မျိုးကိုတော့ တို့အများကြီး ဆက်တွေးနိုင်အောင် ကြိုးစားရမယ်၊ ရှာဖွေရမယ်။

အခုပြောခဲ့တဲ့ တနင်္လာသား နေမကောင်းတဲ့ အကြောင်းဟာ ဂြိုဟ်တစ်လုံးကို မလွတ်အောင် ကြည့်နိုင်ဖို့၊ အတော် အရေးကြီး တယ်ဆိုတဲ့ သဘောမမေ့နဲ့ သတိပေး လိုက်သလိုပဲလို့ မှတ်ထား။ ဂြိုဟ်တစ်လုံးကို ကြည့်ဖို့ လိုသွားရင် အဲဒီဂြိုဟ်တစ်လုံးနဲ့ ဆင့်ပွားပြီး နွယ်လာနိုင်တဲ့ အကြောင်းတရားတွေကို ဘာမှ သိမှာမြင်မှာ မဟုတ်တော့ဘူး ဆိုတာအဲဒါပဲ။ ဒါကြောင့် ဂြိုဟ်ချင်းတွဲပြီး ဆုံးဖြတ်တာတို့၊ ဓာတ်ချင်းတွဲပြီး ဆုံးဖြတ်တာတို့မှာ ကွာသွားတယ်ဆိုတာ အဲဒါကိုဆိုလိုတာပဲ ညီလေး။ ဘယ်လောက်ထိ ကွာသွားရ သလဲဆိုတာ ကတော့ ခု မင်းကြားတဲ့ အတိုင်းပဲ။

“ကျွန်တော် တဖြည်းဖြည်း သဘော ပေါက်လာပါတယ်။”

ဟုတ်ပြီ။ ဒါဖြင့် နောက်သင်ခန်းစာ တစ်ခု ဆက်တက်ဖို့အတွက် အခုသင်ခဲ့တဲ့ ဓာတ်တွဲတိုင် သင်ခန်းစာကို မင်းဘယ်လောက် ကျေညက်လဲ၊ ဘယ်လောက်တွေးလို့ ထိသလဲ ကြည့်လိုက် ရအောင်။ တစ်ခါကကွာ အမျိုးသမီးကြီး တစ်ဦး အိမ်လာလည်တယ်။ သူက အမေ့ သူငယ်ချင်းပေါ့ကွာ၊ ဘာတစ်ခွန်းမှ ပြောတာမဟုတ်ဘဲနဲ့ အမေ့နားမှာ လာထိုင် အချိန်ကတော့ အင်္ဂါအခါမှာ။ တော်တော်လေး ကြာမှ စကားတွေ ပြောကြတယ်။ သူပြောတဲ့စကားတွေက သူ့ယောက်ျားနဲ့ သူကစကားတွေ အကြီးအကျယ်များလို့ စိတ်ညစ်ပြီး၊ သူ့သမီး အိမ်ကျတော့ သူ့သမီးနဲ့ သူ့သမက်နဲ့ တုတ်ကိုယ်စီ ကိုင်ထားပြီး ရန်ဖြစ်နေကြတာတွေ့လို့ ခြေလွန်လက်လွန် ဖြစ်မှာစိုးတာနဲ့ ဝင်ဖျန်ဖြေခဲ့ရတယ်။

အဲဒါကြောင့် စိတ်ညစ်လို့ ထွက်လာတာဆိုပြီး အမေ့ကို ပြောနေတယ်။ ငါကလည်း အဲဒီအဒေါ်ကြီး စကားပြောဆိုနေတာကို နားထောင်နေတာမို့ အမေ့ကို မျက်ရိပ်ပြခေါ်ပြီး စကားတစ်ခွန်း ပြောလိုက်ရတယ်။ ဘာစကားဖြစ်မလဲ၊ ဘာနဲ့ပတ်သက်မလဲ။ မင်း စဉ်းစားကြည့်စမ်း။

“အဲဒီ အင်္ဂါအခါမှာ ပြဿနာဖြစ်တဲ့ နိမိတ်တွေချည်းပဲ ပြောနေတာမို့ အဒေါ်ကြီးဟာ နဝင်းကို ပြောနေတာပဲ အစ်ကို။”

အေး။

“ဒါဖြင့် သူဟာ အခိုက်ထဲမှာရှိတဲ့ တနင်္လာနံသင့် ပရိယာယ် စကားကိုပဲ နောက်ထပ် ပြောတော့မှာ သေချာတယ်၊ ပြောရမယ်ဆိုရင် ငွေတွေဘာတွေ ချေးငှားတဲ့ စကားမျိုး ထွက်လာနိုင်တယ်။”

ဟုတ်ပြီ။

“ဒါကြောင့် အစ်ကို့ အမေကို ပြောလိုက်တဲ့ စကားဟာ ငွေကြေးနဲ့ ပတ်သက်တဲ့ စကားဖြစ်လိမ့်မယ်၊ ဥပမာ ငွေချေးမှာကြောက်လို့ သတိပေးတာမျိုးတို့ ဘာတို့။”

အေး ဟုတ်တယ်။ ငါပြောလိုက်တာလည်း အဲဒါပဲ။ အမေ့ကို အဲဒီအဒေါ်ကြီး ငွေချေးလိမ့်မယ်၊ အခု ငွေချေးချင်လို့ စကားတွေ ပျိုးနေတာလို့ ပြောလိုက်တယ်။ ငါအဲဒီလို ပြောတော့ အမေက အံ့အားသင့်သွားတယ်။ သူ့ သူငယ်ချင်းကိုးကွ။ ပြီးတော့ လူလေးရယ်၊ မတွေ့တာ ကြာလို့ သူ့ဟာသူ လာလည်တာ။ ငွေချေးချင်လို့ ဘာစကားမှလဲ ပျိုးမနေပါဘူး။ မပူပါနဲ့တဲ့။ ငါဘယ်လို ပြောရမှန်း၊ သတိပေးရမှန်း မသိဖြစ်သွားတယ်။ ဘာလို့လဲဆိုတော့ သူပျိုးနေတဲ့ စကားက ငွေစကား၊ ကြေးစကားမှ မဟုတ်ဘဲကိုး။ တို့ပညာခွင်အရ အင်္ဂါအခါမှာ ဒီလိုပြဿနာ စကားကို ပြောလာပြီဆိုရင် မကြာခင် ငွေကြေးစကား ပြောတော့မယ်။ ငွေချေးတော့မယ်ဆိုတာ တို့ပဲသိတာကိုး။ မကြာပါဘူး။ သူ့သမီးဆီမှာ ပိုက်ဆံသွားဆွဲတာ ရန်ဖြစ်နေတာနဲ့ ဒီထွက်လာခဲ့တာတို့၊ ဒါကြောင့်မို့ ငါ့အမေဆီက ပိုက်ဆံ ခဏယူသွားချင်တယ် သူ့သမီးဆီ သွားပြန်တောင်းလာပြီး ပြန်ပေးမှာတို့ ဘာတို့ဆက်ပြောတော့ တာပဲပေါ့။

“အခါနဲ့ ပညာခန်းနဲ့ကတော့ ဘယ်လိုမှ လိမ်လို့မရဘူး တန်းနေတာပဲနော် အစ်ကို။”

ကဲ အဲဒါထား။ ငါမေးချင်တာက အဲဒီပိုက်ဆံ သူဘာကိစ္စနဲ့ တောင်းတာလဲ။ မင်း အတတ်နိုင်ဆုံး ပြောစမ်း။

“အင်္ဂါအခါဆိုတော့ သူ့ရဲ့ ဓာတ်တွဲတိုင်က ဗုဒ္ဓဟူးတိုင် ဖြစ်လာမယ် အစ်ကို။”

ပြော ဆက်ပြော။

အင်္ဂါအခါရဲ့ အခိုက်ဂြိုဟ် တနင်္လာကို ဒီဘက် ဗုဒ္ဓဟူးတိုင်က ကပ်လျက် အခိုက်ဂြိုဟ် အင်္ဂါက ပြဋ္ဌာန်းတယ်၊ ဒါကြောင့် သူဟာ ငွေကြေးကိစ္စကို ဒီဘက်က အင်္ဂါကိစ္စကြောင့် တောင်းတာ ဖြစ်နိုင်တယ်။”

မင်းဟာက ငွေကြေးကိစ္စရော၊ အင်္ဂါကိစ္စရော၊ ကိစ္စတွေ များနေပြီ။ ဘာနားထောင် ရမှန်း မသိတော့ဘူး။

“ဒီလို အစ်ကို။ အခိုက်ရဲ့ သတ္တိက လျှို့ဝှက်တဲ့ သတ္တိရှိတယ်လို့ အစ်ကို ခဏခဏပြောဖူးတယ်။ ဒါကြောင့် အင်္ဂါ ပရိယာယ်အရ သူ့ယောက်ျား လျှို့ဝှက်မှု၊ ဖုံးကွယ်မှုဆိုတော့ သူ့ယောက်ျား အလုပ်မရှိလို့ သူက လုပ်ကျွေးနေရတာကို ရှက်ပြီး ဘာမှမပြောဘဲ ပိုက်ဆံ ချေးတာလည်း ဖြစ်နိုင်တယ်။ ပြီးတော့ သူ့ယောက်ျား အရက်သောက်၊ ဖဲရိုက်တတ်တာကို ရှက်ပြီး မပြောဘဲ၊ တစ်ဖက်လှည့်နဲ့ ပိုက်ဆံ လာချေးမယ်။ ပြီးတော့ သူ့ယောက်ျား အရက်သောက် ဖဲရိုက်ဖို့ ပေးမယ်။ ဒါမှမဟုတ် သူ့ယောက်ျား ကိုယ်တိုင်က သူအရက်သောက်၊ ဖဲရိုက်ဖို့ ပိုက်ဆံ ချေးခိုင်းတာ ဖြစ်ကောင်းဖြစ်မယ်။ ဘာပဲပြောပြော သူ့ယောက်ျား မဟုတ်တာ တစ်ခုခုကြောင့် ပိုက်ဆံလာချေး တာကတော့ သေချာတယ် အစ်ကို။”

ဟုတ်တယ်၊ မင်းပြောတာ အားလုံးဟုတ်တယ်၊ အခိုက်ရဲ့ သတ္တိဖြစ်နေတော့ ဘယ်လာ ကောင်းနိုင်ပါတော့မလဲ၊ ဟုတ်တယ်။ ကောင်းပြီ။ ထပ်မေးလိုက် ဦးမယ်။ တို့ဆရာဆီမှာ တို့ငယ်ငယ်က သင်နေစဉ်ကပေါ့ကွာ။ အခါအလို သောကြာအခါ မှာပေါ့။

ဆရာက ဘာပြောလဲဆိုတော့ ဒီနေ့ငါ့ကို ထမင်းစား ဖိတ်ထားတယ်။ အဲဒါ ဘယ်သူ ဖြစ်နိုင်လဲ ပြောစမ်းတဲ့။ တို့အုပ်စုက ငါးဦး ထိုင်နေကြတာကိုး။ တိုက်တိုက်ဆိုင်ဆိုင်ပဲ တစ်ယောက်နဲ့ တစ်ယောက်နေ့နံ မတူကြဘူး။ တစ်ယောက် တစ်နေ့စီကွ။ မင်း ဖြေစမ်း၊ ဘယ်လို နာမည်မျိုး ဖြစ်နိုင်လဲ။

“ရှင်းပါတယ် အစ်ကိုရဲ့၊ အစ်ကို သင်ပေးထား သလိုဆိုရင် သောကြာအခါရဲ့ ဓာတ်တွဲတိုင်က ဗုဒ္ဓဟူး ဖြစ်နေတယ်။ ဒါကြောင့် အာဟာရ ပရိယာယ်အရရော၊ ဆရာ့ နာမည် သောကြာ ဖြစ်နေတဲ့အတွက်ရော ဖိတ်တဲ့လူက ဗုဒ္ဓဟူး ဖြစ်လိမ့်မယ် အစ်ကို။”

ဟုတ်ပြီ၊ ပထမတစ်ချက် ဟုတ်သွားပြီ။ အဲဒီ ဗုဒ္ဓဟူးဟာ ဘာကြုံနေရတဲ့ ဗုဒ္ဓဟူး ဖြစ်မလဲ ကြည့်စမ်း။ ဘာလို့လဲဆိုတော့ ဆရာကလည်း အဲဒီတုန်းက အစ်ကို့ကို အဲဒီလိုပဲ မေးခဲ့တာပဲ။ အစ်ကိုကလည်း ရုတ်တရက်တော့ ကြောင်သွားတာပေါ့၊ အစ်ကို ပြောတဲ့ ဗုဒ္ဓဟူးကလည်း အစ်ကိုတို့ ရှေ့မှာ ထိုင်နေတာ အေးအေးဆေးဆေးပဲကိုး။ ရုတ်တရက် ဘာပြောရမှန်း မသိဘူး။ ဒါပေမယ့် အေးအေးဆေးဆေးနဲ့ စဉ်းစားလိုက်ပြီး၊ အဖြေကို စဉ်းစားလိုက်တယ်၊ ဟုတ်မှ ဟုတ်ပါ့မလားလို့လည်း ချင့်ချိန်ရသေးတယ်ကွ။ နောက်တော့ မတတ်နိုင်ဘူး။ ပညာခွင်က ပညာခွင်ပဲ။ ပြောထည့် လိုက်တော့တယ်။ အဲဒါ ငါ့ဆရာကို ငါဘယ်လို အဖြေပေးခဲ့လဲ မင်းပြောစမ်း။

“အစ်ကို ပြောတဲ့ အနေအထားအရ ကျွန်တော် ပြောရရင် သောကြာက ဗုဒ္ဓဟူးကို မြင်တယ်။ ဗုဒ္ဓဟူးဆိုတာလည်း မှန်သွားပြီ။ ဗုဒ္ဓဟူးရဲ့ အတွင်းမိတ်က စနေ မဟုတ်လား။ အဲဒီ စနေကိုပဲ စိတ်ဝင်တစား ကြည့်ရတော့မှာပေါ့။ ဒါဖြင့် အဲဒီ စနေဟာ စီးပွားရေးနဲ့ ဆိုင်တဲ့ အညွန့်ဂြိုဟ်မှာ ရှိပြီး၊ သူနဲ့ ဓာတ်တွဲတိုင်မှာ ကြာသပတေး ရှိနေတယ်။ ရိုးရိုးပြောရရင် ဓမ္မာ (ဝ-၅) ပဲ။ စီးပွားရေးနဲ့ ဆိုင်တဲ့ အညွန့်ဂြိုဟ် နေရာမှာ ဓမ္မာဆိုတဲ့ အတွင်းရန် ရှိနေတော့ အဲဒီစနေက ဗုဒ္ဓဟူးသားရဲ့ အတွင်းမိတ် ဖြစ်နေတော့ သူ့အိမ်မှာ ပြဿနာတစ်ခုပေါ်ကို ပေါ်ရမယ် အစ်ကို။ သူဟာ အစ်ကိုပြောသလို အစ်ကိုတို့ ရှေ့မှာ အေးအေး ဆေးဆေး ထိုင်နေပေမယ့် သူ့ရင်ထဲမှာ ပူနေလိမ့်မယ်။ ဘာလို့လဲဆိုတော့ ကျွန်တော်မြင်သလို ပြောရမယ်ဆိုရင် သူ့အိမ်က တစ်ယောက်ယောက် အိမ်က ဆင်းသွားတာ ဖြစ်လိမ့်မယ်။ အဲဒီ ဆင်းသွားတာကလည်း မိသားစုအတွင်းမှာ အတော့်ကို မပြေလည်မှုဖြစ်လို့ စီးပွားရေး၊ ငွေကြေးကိစ္စ တစ်ခုခုနဲ့ နွယ်နေလို့ ဆင်းရတာဖြစ်မယ် အစ်ကို။”

နီးတော့ နီးစပ်ပါတယ်။ ငါက မင်းလို ဟိုထောက်ပြ၊ ဒီထောက်ပြ တောင်မရှိခဲ့ဘူး။ သူ့အိမ်က တစ်ယောက်ယောက် အိမ်။ကဆင်းရင်ဆင်း၊ မဆင်းရင် ဒီဦးလေးဟာ သူ့မိန်းမနဲ့ ရန်ဖြစ်လာတာပဲ ဖြစ်မယ်လို့ ဆရာ့ကို အဖြေပေးလိုက်တယ်။

အမှန်ကတော့ အဲဒီ ဗုဒ္ဓဟူးသား ဦးလေးရဲ့ မိန်းမဟာ ဆရာ့ကို ထမင်းစားဖိတ်တဲ့ နေ့မတိုင်ခင် ပထမနေ့က အဲဒီဦးလေးနဲ့ ရန်ဖြစ်ပြီး အိမ်က ဆင်းသွားတယ်ကွ။

“ဟာ ထင်တော့ထင်သားပဲ အစ်ကို။ ပါးစပ်က မှားသွားမှာစိုးပြီး မထွက်ရဲလို့သာ။ ဇနီး ပရိယာယ်တည့်တည့်မှ မပါဘဲကိုး။”

ငါလည်းမင်းလိုပဲ ဘယ်တွေးရဲပါ့မလဲ ညီလေးရဲ့။ အတွေ့အကြုံဆိုတာ အဲဒါပဲ။ အတွေ့အကြုံ ရင့်ကျက်လာတဲ့အခါ ကျတော့ ဟော ဗုဒ္ဓဟူးသား ဆရာလို့ဖြေလိုက်မယ်။ ဆရာက အဲဒီဗုဒ္ဓဟူးသား ဘာကိစ္စကြုံနေရတဲ့ ဗုဒ္ဓဟူးသားလဲကွလို့ ထပ်မေးရင်၊ ဇနီးအိမ်က ဆင်းသွားလို့ ရင်ထဲမှာ ကျိတ်ခံစားနေရတဲ့ ဗုဒ္ဓဟူးသားပါ ဆရာလို့ ပြောနိုင်ကြမှာပေါ့ကွာ။

ဒါပေမယ့် မင်းတို့ငါတို့ ဖြေရတာ အနီးဆုံးပါပဲ။ ပညာရဲ့ ကောက်ကြောင်းကို ချိန်ဆလို့ရပြီဆိုရင် ဒီလိုပဲ အနီးစပ်ဆုံး အနေအထား ရောက်အောင် တွေးယူရတာပဲပေါ့ ညီလေးရယ်။ ဒါကိုက တို့ရဲ့ပီတိပဲ။ ကျေနပ်ရမယ်ကွ။ အခု ညီလေး သုံးသပ်ပုံတွေကိုလည်း အစ်ကို အရမ်း သဘောကျတယ်။ အဲဒီလိုကို ဖြစ်နေရမယ်။ သင်ပြီးသားဆိုတာ တွေးလိုက်ရင် အဲဒီလိုကို ထွက်ကိုလာရမယ်။ ဒါမှပေါ့။ ဒီနေရာမှာ မသိမဖြစ် သိရမှာ၊ မင်းခေါင်းထဲမှာ မရှိမဖြစ် ရှိရမှာတွေ လိုလာပြီ။ ဟောတဲ့ အဟောပိုင်းကို ခုလိုဟောနိုင်အောင် တာစူလာပြီ ဆိုတာနဲ့၊ အခါကို ချိန်ဆခြင်း ဆိုတာ မင်းသိကို သိနေရမယ်။ အတွင်းမိတ်ခွဲပုံ၊ အပြင်မိတ်ခွဲပုံ၊ အတွင်းရန်၊ အပြင်ရန်ယူဆပုံ၊ ဓာတ်ယူဆ ပုံတွေကတော့ မင်းကို စသင်ကတည်းက ပြလာတော့၊ နည်းနည်းတော့ သဘော ပေါက်လောက်ပြီ။",
"imagelink":"https://i.pinimg.com/736x/1c/92/c2/1c92c2a4c0e6fcc0dabd97bd0e64ba7a.jpg",
"openlink":"",
"notetext":"",
"videolink":""},
{
"title":"ဓာတ်တွဲ ပညာခန်း (၂)",
"subtitle":"ဒုတိယပိုင်း",
"sirname":"ဆရာ ဦးမောင်မောင်သန်း",
"book":"ငါမြင်ဖူးတယ်။ လူတစ်ယောက်။ ခေါင်းစွဲ သွားမေးတော့ ထီပေါက်မယ်တဲ့။ ဗေဒင် သွားတွက်တော့ အထိအခိုက်ကိန်း သတိထားတဲ့။ ဆိုင်ကယ်တောင် မစီးပါနဲ့တဲ့။ လက္ခဏာမှာ ရေနစ်မယ်လို့ ပြတယ်တဲ့။ ဒါနဲ့ ပုဂ္ဂိုလ်နဲ့ ဟောတယ်ဆိုတဲ့ လူဆီလည်း ကျရော၊ ဒီကောင် သုံးတောင်ဝတ် နှောင့်ယှက်လို့ အိမ်ထောင် ကျမယ်တဲ့။ အဲဒီက စပြီး အဲဒီလူဟာ ခုထိ ဘယ်ပညာကိုမှ အယုံအကြည် မရှိတော့ဘူး။ ဘယ်ယုံနိုင်စရာ ရှိပါတော့မလဲ။ မင်း စဉ်းစားကြည့်။ တစ်ယောက်တစ်ပေါက်နဲ့ ဘယ်သူ့ စကား သွားယုံရဲပါ့မလဲ။ ဒါသူဖြစ်သွားတာ မှန်တယ်။ ဖြစ်သင့်တယ်။ ငါဆိုလည်း အဲဒီလို ပညာမျိုးတွေဆိုရင် လှည့်တောင် ကြည့်မှာ မဟုတ်တော့ဘူး။ ဒီတော့ မင်း တွေးကြည့်လေ။ (၇) ရက် သားသမီးတွေ အားကိုး လောက်ပါတယ်၊ တိုင်ပင် လောက်ပါတယ်၊ အကြံဉာဏ်ယူ လောက်ပါတယ်ဆိုတဲ့ ပညာရပ်တွေမှာ ဘယ်လိုတွေ တည်ဆောက်ထားလဲ။ ထင်ရာ ပြောလို့ရလား။ ခေါင်းစွဲဆိုပြီး အမည်ခံ ပြောနေတဲ့သူတို့၊ ရုက္ခစိုးမှော်သမားတို့၊ ကြွေဗေဒင်တို့ကတော့ သူ့ဟာနဲ့ သူရှိချင်ရှိမှာပေါ့။ ဒါတွေကတော့ တို့မမြင်ရတဲ့ ပညာခန်းတွေလည်းရှိနေတာကိုး။ အရေးကြီးတာက အက္ခရာတွေ၊ ဂဏန်းတွေနဲ့ စနစ်တကျ တည်ဆောက်ဖွဲ့စည်း ပုံဖော်ထားတဲ့ တွက်ရချက်ရတဲ့ ပညာမျိုးတွေကတော့ တူသင့်တယ်။ အနီးစပ်ဆုံး တူသင့်တယ်။ ဒါမှလည်း လူတွေရဲ့ အတိုင်ပင်ခံတွေ ဖြစ်တော့မပေါ့၊ ဟုတ်ဖူးလား။

“ဟုတ်တာပေါ့ အစ်ကိုရဲ့။”

ဒါကြောင့် နက္ခတ် ဗေဒင်တတ်မှ နက္ခတ်ဗေဒင် ပညာရှင်လို့ အမည်ခံသင့်တယ်။ ဆန်းကျမ်းတတ်မှ ဆန်းကျမ်းပညာရှင်ဆိုပြီး အမည်ခံသင့်တယ်။ အင်္ဂဝိဇ္ဇာတတ်မှ အင်္ဂဝိဇ္ဇာပညာရှင်ဆိုပြီး အမည်ခံသင့်တယ်။ ဒီလိုမှ မဟုတ်ရင်တော့ မျက်မှောက်ခေတ် တကယ့် နက္ခတ်ဗေဒင် ပညာရှင်ကြီးတွေ၊ ဆန်းကျမ်းပညာရှင်ကြီးတွေ၊ အင်္ဂဝိဇ္ဇာ ပညာရှင်ကြီးတွေကို ဘယ်လိုရင်ဆိုင်မလဲ၊ ဘယ်လို မျက်နှာပြမလဲ၊ သိပ်အားနာဖို့ ကောင်းတာ။ ငါမြင်ဖူးတယ်။ အင်္ဂဝိဇ္ဇာ ပညာရှင်ဆိုပြီး ဆိုင်းဘုတ်တင် ဗေဒင်ဟောနေတဲ့ ပုဂ္ဂိုလ်၊ သူပြောလူပြောနဲ့ ငါလည်း အဟုတ်မှတ်လို့ သွားတာကွ။ မင်း သိတဲ့အတိုင်းပဲ အင်္ဂဝိဇ္ဇာ ပညာရှင်ဆိုရင် တကောက်ကောက် လျှောက်လိုက်ပြီး ခြေသုတ်ပုဆိုး၊ မြွေစွယ်ကျိုးလို ပညာယူဖို့ ငါကတော့ ဝန်လေးတဲ့သူ မဟုတ်ဘူး။ ဒါကြောင့် ပညာတော့ရပြီ ဆိုပြီး သွားလိုက်တာ။

ဟိုကျတော့ လက်ဝါး ဖြန့်ခိုင်းပြီး တစ်ချက်ကြည့်တယ်။ ဖျတ်ခနဲ ငုံ့ကြည့်ပြီး တောက်လျှောက် ပြောတော့တာပဲကွာ။ ပြီးတော့ ငါ့လက်ဝါး ဖြန့်ခိုင်းပြီး၊ လက်ဝါးပေါ်မှာ သူ့လက်ညှိုးက ဆိုးခနဲ ဆတ်ခနဲ ဟိုထောက် ဒီထောက် ပြေးနဲ့ လက်ပေါ်မှာ ဂနာမငြိမ် လျှောက်ပြေးလွှားပြီး တို့နေတာကွ။ ဒီတော့ အစ်ကိုက မေးတယ်။ ဆရာ ဆရာ့ပညာ ဘယ်လိုပညာပါလဲ ခင်ဗျား။ ကျွန်တော် သိပ်သဘောကျလို့ သင်ချင်လွန်းလို့ပါ ဆိုတော့ ဒါအင်္ဂဝိဇ္ဇာ ဗျတဲ့။

“ဟင် ဘယ်လို အင်္ဂဝိဇ္ဇာကြီးလဲ။”

အေး ပြောမယ် နားထောင်ဦး။ ငါလည်း မင်းလိုပဲ တွေးတာပေါ့ကွာ။ ဘယ်လို အင်္ဂဝိဇ္ဇာကြီး ပါလိမ့်ဆိုပြီး။ အဲဒါကြောင့် ဘယ်လို အင်္ဂဝိဇ္ဇာပါလဲ ခင်ဗျာဆိုပြီး အစ်ကို ထပ်မေးတော့ မှတ်ထားဗျတဲ့၊ အင်္ဂဝိဇ္ဇာဆိုတာ တော်ရုံလူ မတတ်ဘူးတဲ့။ လူရဲ့ အင်္ဂါရုပ်ကို ကြည့်ပြီး ဒိုးခနဲဒေါက်ခနဲ ဟောတဲ့ ပညာဗျတဲ့။ ဒါဖြင့် ဆရာ ဝရင် ဝသလို ဟောပြီး၊ ပိန်ရင် ပိန်သလို ဟောလို့ရတဲ့ ပညာပေါ့နော် ဆိုတော့ အစ်ကို့ကို ခပ်တင်းတင်း ကြည့်တယ်။ သိပ်မကျေနပ်ဘူး။ အစ်ကိုကလည်း သိချင်နေတော့ ထပ်ကွန့်ပြန်ရော။ ဆရာ လူရဲ့ အင်္ဂါရုပ်သွင်ကို ကြည့်ပြီး ဘာမှ မတွက်ချက်ဘဲနဲ့ ဘယ်ရက်ကနေ ဘယ်ရက်အတွင်း ကံနိမ့်တယ်။ ဘယ်လမှာ ကံကောင်းတယ်ဆိုပြီး တိတိကျကျ ပြောနိုင်မယ့် ပညာကြီးပေါ့နော် ဆရာဆိုတော့ အစ်ကို့ကို မျက်နှာကြော တင်းတင်းနဲ့ ကြည့်တယ်။ ဘာမှ ဆက်မပြောတော့ဘူး။ ဒါကြောင့် ငါလည်း ထထိုးမခံရခင်မှာ အသာ ထပြန်လာခဲ့ ရတော့တယ် ညီလေးရာ။ လက္ခဏာလား ဆိုတော့လည်း မဟုတ်ဘူး။ အင်္ဂဝိဇ္ဇာ ပညာရပ်ကြီးလား ဆိုတော့လည်း မဟုတ်ပြန်ဘူး။ ဘာမှန်းကို မသိဘူး ဖြစ်နေတယ်။ ဒါကြောင့် ငါတို့ ဂါရဝပြုနေရတဲ့ မျက်မှောက်ခေတ် အင်္ဂဝိဇ္ဇာ ပညာရှင်ကြီးတွေကို တွေးတွေးပြီး အားနာ နေတယ်ကွာ။ အဲဒီလူ လုပ်ပုံမကောင်းလိုက်တာ ပြောပါတယ်။

“ဟုတ်တယ်နော် အစ်ကို၊ ပညာရပ်တစ်စုရဲ့ နာမည်အားကို သုံးပြီး ကိုယ်ထင်ရာ ကိုယ်ပြောနေတဲ့ လူစားမျိုးတွေပဲ။”

ဒီလူတွေ အင်္ဂဝိဇ္ဇာဆိုရင် သူရဇ္ဇ၊ သောကြာတောင် ကြားဖူးရဲ့လား မသိပါဘူးကွာ။ ပညာရပ်ကြီးတွေအတွက် ရင်လေးပါတယ်။

“ဟုတ်တယ် အစ်ကို။”

ကဲကဲ ဓာတ်တွဲတိုင် ပညာခန်းအကြောင်း သင်နေရင်းနဲ့ ဗဟုသုတတွေ ပြောပြနေလိုက်တာ၊ ပညာခန်းတောင် မျက်ခြည်ပြတ်သွားပြီ။ ဆက်ပြီး သွားလိုက်ရအောင်။

“အစ်ကို။”

ဟေ။

“ဓာတ်တွဲတိုင်မှာ ဓာတ်ဖက် ပြည့်စုံရာ ပြည့်စုံကြောင်း တွဲရမယ်လို့ အစ်ကို အခု သင်ပေးနေတယ်နော်။ အဲဒါဆို ကျွန်တော် မေးကြည့်ချင်လို့၊ ဥပမာ အစ်ကိုရယ် သူရဇ္ဇအခါမှာ လူတစ်ယောက် ရောက်လာတယ် ဆိုပါတော့။ ပြဿနာ တစ်ခုခုကို ဆုံးဖြတ်တော့မယ် ဆိုပါတော့။ အဲဒီအခါမှာ ဘေးမှာ စနေတိုင် တွဲထောင်ရပြီ။”

အေး။

“ဒါဖြင့် ဒီဘက် သူရဇ္ဇတိုင်က ကြာသပတေး ကိစ္စတစ်ခုခုကို ပြောချင်ရင် ဟိုဘက် စနေတိုင်က ကြာသပတေးရဲ့ ဓာတ်ဖက် ဂဗ္ဘေ (၂-၅) တွဲဖြစ်တဲ့ တြိရန်းက တနင်္လာကို လှမ်းတွဲရင် မရနိုင်ဘူးလား အစ်ကို။ ကျွန်တော် ဆိုလိုတာက။”

သိပြီ၊ နေ ငါဆွဲပြမယ်။ မင်းပြောချင်တာက အဲဒီလို မဟုတ်လား။ တနင်္ဂနွေတိုင်ရဲ့ နဝင်း ကြာသပတေးနဲ့ စနေတိုင်ရဲ့ တြိရန်း တနင်္လာ မဟုတ်လား။

“အဲအဲ ဟုတ်တယ် အစ်ကို။”

မင်း ဒီဓာတ်တွဲတိုင် သင်ရင် တစ်နေ့ ဒီလိုတွေဝေပြီး မေးလာနိုင်တယ်ဆိုတာ အစောကြီး ကတည်းက အစ်ကို သိနေတယ်။ ဘာလို့လဲဆိုတော့ ငါကိုယ်တိုင် အဲဒီလို ဓာတ်တွဲရမယ် ထင်ပြီး တွဲခဲ့လို့ပဲကွ။ မှားခဲ့လို့ပဲ။

“ဟုတ်လား အဲဒါ မှားလား။”

မင်းပြောသလိုဆိုရင် ပုံသေနည်း ဖြစ်သွားပြီပေါ့ ညီလေးရာ၊ ကြာသပတေး မြင်ရင် တနင်္လာတစ်ခုတည်းက လွဲပြီး၊ ကျန်တာ ဘယ်ဂြိုဟ်မှ ပြောလို့ မရတော့ဘူး။ ဘယ်ဂြိုဟ်နဲ့မှ တွဲလို့ မရတော့ဘူး။ စဉ်းစားကြည့်။

ဥပမာ ခင်ဗျား နာမည်ဘယ်သူလဲဆိုပြီး မေးလိုက်လို့ မောင်မြင့် ဆိုလိုက်ရင်၊ ခင်ဗျား ငွေကိစ္စနဲ့ လာတာပဲဆိုပြီး ပြောရုံအပြင် မပိုတော့ဘူးလား။ မောင်မြင့်က အိမ်ဆောက် ခိုင်းချင်လို့ ရက်ရွေးဖို့ လာတာဆိုရင်ကော၊ သူ့ကလေး နာမည်ပေးချင်လို့ ဆိုရင်ကော၊ နိုင်ငံခြားသွားဖို့ ဆိုရင်ကော၊ ပုံနှိပ်စက်ထောင် မလို့ဆိုရင်ကော၊ စကားပြန် လုပ်ငန်း လုပ်ချင်လို့ ဆိုရင်ကော တနင်္လာ ပရိယာယ်တွေ ဘာဖြစ်သွားပြီလဲ။

“အင်း ဟုတ်တယ် အစ်ကို၊ ဟုတ်တယ်။”

ငါကိုယ်တိုင် အဲဒီလို ဓာတ်တွဲရမယ် ထင်ပြီး တွဲခဲ့ဖူးတာ ပြောပြဦးမယ်။ တစ်နေ့ ဆရာက အစ်ကို့ကိုခေါ်လို့ လက်ဖက်ရည် ဆိုင်တစ်ဆိုင်ကို လိုက်သွားရတယ်။ သွားရတဲ့ အချိန်က ဗုဒ္ဓဟူးအခါ၊ ဗုဒ္ဓအခါနော်၊ နံနက်ပိုင်း၊ ရာဟု မဟုတ်ဘူး။ ဒီတော့ အစ်ကိုကလည်း ဓာတ်တွဲ ပညာခန်းတွေ သင်နေတဲ့ ကာလဆိုတော့ ဗုဒ္ဓဟူးအခါ မှန်းလည်းသိပြီးရော ဟိုဘက်က သောကြာ အခါကိုပါ တွဲပြီး ထူပြီးရက်သား စိတ်ထဲမှာ ထားလိုက်တာပေါ့။

ဆရာဒီလိုခေါ်ရင် တစ်ခုခုတော့ အကြောင်းရှိပြီ။ အကြောင်းမရှိဘဲနဲ့ ခေါ်တာတော့ မဖြစ်နိုင်ဘူးဆိုပြီး တွေးထားလိုက်တယ်။ အဲဒီမှာ လက်ဖက်ရည် သောက်ရင်းဆရာက ဘာပြောလဲဆိုတော့ မင်းဘေးမှာ လူတစ်ယောက် လာထိုင်လိမ့်မယ်။ ငါ့ မိတ်ဆွေပဲ။ ငါဒီနေ့ ချိန်းထားတယ်။ အဲဒီလူလာရင် အဲဒီလူရဲ့ နာမည်မှာပါတဲ့ အက္ခရာတစ်လုံးကို မင်းဖော်ထုတ်ရမယ်။ ပြီးရင် သူငါနဲ့ စကားတစ်ခွန်း ပြောလိမ့်မယ်။ အဲဒီစကားဟာ ဘာနဲ့ပတ်သက်နေလဲဆိုတာ မင်းဖော်ရမယ်။ မင်းဖော်ပေးရမှာ အဲဒီနှစ်ခုပဲ။ ရပြီလို့ ပြောပြီးလက်ဖက်ရည် သောက်နေတယ်။ သိပ်မကြာခင်မှာ အစ်ကို့ဆရာ အရွယ်လောက် လူတစ်ယောက် ရောက်လာပြီး၊ အစ်ကို့ဘေးမှာ ထိုင်တယ်။ ဒီတော့ သူ့အင်္ကျီအရောင်ကို ကြည့်လိုက်တော့ အဖြူ။ အဖြူပေါ်မှာ အလုံးအပြောက်လေးတွေနဲ့ သောကြာအရောင်။ ဒီတော့ အစ်ကို့မျက်လုံးထဲမှာ တိုင်ကိုဖော်ပြီး သောကြာနဲ့ ဓာတ်တော်တဲ့ ဗုဒ္ဓဟူးကိုပဲ စဉ်းစားလိုက်တော့တာပေါ့။ ဒါကြောင့် သူ့နာမည်မှာ ဗုဒ္ဓဟူးပါရမယ်လို့ မှတ်ထား လိုက်တယ်။ ပြီးတော့ နားစွင့် နေလိုက်တယ်။

နံနက်စောစော အိပ်ရာကထခါစ ကိုယ်တွေလက်တွေ ကိုက်တဲ့အကြောင်း၊ သူအိမ်သာတက်တဲ့ အကြောင်းတွေပဲ ပြောနေလို့ ဘာမှမထူးတာနဲ့ ငါဘာမှ မမှတ်မိတော့ဘူး။ မကြာပါဘူး စကားတစ်ခွန်း ပြောလာတယ်။ ပြောလာပုံက ငါကတော့ မစွဲချင်ပါဘူး။ ဒါပေမယ့် အဲဒါတွေက ဒီလိုမှ အမှုမလုပ်ရင် မင်းကို ဟိုနေ့ကပြောတဲ့ အတိုင်းပိုပြီး ရောင့်တက်လာမှာမို့လို့ ငါဒီနေ့ပဲ စပြီး တရားစွဲတော့မယ်တဲ့ကွ။

ဒီတော့ အမှုအခင်း အထုပ်အထည်ဆိုတော့ စနေပရိယာယ်၊ ဒီတော့ စနေရဲ့ ဓာတ်တွဲက အန္တောဆိုတဲ့ တနင်္ဂနွေ၊ ဒါကြောင့် သူ့အမှုဟာ အိမ်ကိစ္စဖြစ်ရမယ်လို့ မှတ်ထားလိုက်ပြန်တယ်။ အဲဒီမှာ အဲဒီလူကို ဆရာက ဗြုန်းခနဲ အပြင်မှာ တစ်ခုသွားဝယ် ခိုင်းလိုက်တယ်။ လက်ဖက်ရည်ဆိုင်နဲ့ မလှမ်းမကမ်းမှာ ဘူးသီးကြော်သည် ရှိတယ်။ အဲဒီမှာ ဘူးသီးကြော် သွားဝယ်ခိုင်း လိုက်တယ်။ အဲဒီလူလည်း ထသွားရော အစ်ကို့ကို၊ ဟေ့ကောင် ဘယ့်နှယ်လဲ ငါမေးတဲ့ နှစ်ခွန်းဆိုပြီး မေးတယ်။ အစ်ကိုက သူ့နာမည်မှာ ဗုဒ္ဓဟူးပါရမယ် ဆရာ၊ သူဖြစ်တဲ့ အမှုက အိမ်ကိစ္စလို့ နှစ်ခွန်းပြောထည့်လိုက်တယ်။ ဆရာက တစ်ချက်ပြုံးလိုက်ပြီး၊ မင်း အင်္ဂဝိဇ္ဇာ သင်မနေ ပါနဲ့တော့ကွာ။

ဒါလောက်ဉာဏ်နုံတဲ့ ကောင်မျိုး တွေ့တောင် မတွေ့ဖူးဘူးလို့ပြောတယ်။ ဆရာ ကျွန်တော် ဓာတ်တွဲတာပဲလေလို့ ပြောတော့။ ဘယ်ဓာတ်ကို ဘာနဲ့ လျှောက်တွဲ နေတာလဲကွာဆိုပြီး စိတ်ညစ်တဲ့ လေသံနဲ့  မင်းမျက်လုံးထဲမှာ အခါကို မြင်လားတဲ့။ မြင်ပါတယ် ဆရာဆိုတော့ ဘာအခါလဲတဲ့။ ဗုဒ္ဓအခါပါ ဆိုတော့ သူဝတ်ထားတာ ပုလဲပေါက်ဒီဇိုင်း၊ ဒီတော့ သူဝတ်တဲ့ အင်္ကျီဒီဇိုင်း သောကြာပရိယာယ်ကို အသက်ဝင်အောင် ဒီဘက်က တနင်္ဂနွေကပဲ ပံ့ပိုးတော့မပေါ့။ သူ့နာမည် အေးကို ကွတဲ့။ အေး ပြီးတော့ သူ့အမှုဖြစ်တာ ကြွေးတွေမရလို့၊ သူများငွေကို တစ်ဆင့် အာမခံ ပေးထားတာတွေ မရလို့တဲ့ကွာ။

“ဘာမှ စဉ်းစားစရာမလိုဘဲ၊ ရိုးရိုးကြည့်တာနဲ့ကို တန်းနေတာပဲနော် အစ်ကို။”

အေးပေါ့၊ အစ်ကိုလည်း အဲဒီတော့မှ မချင့်မရဲနဲ့ ဘာဆက်ပြောလို့ ပြောရမှန်း မသိတော့ဘူး။ ရိုးရိုးကြည့်ဖို့ ဆရာ သင်ထားပါရက်နဲ့ အစ်ကိုက ကွန့်တာကိုး။ အဲဒီလို ကွန့်လာရင် အဲဒီလို လွဲမယ်ဆိုတဲ့ သင်ခန်းစာတော့ ကောင်းကောင်းကြီး ရလိုက်တာပေါ့။

“ဟုတ်တယ်နော် အစ်ကို၊ ရိုးရိုးကြည့်တတ်ဖို့ပဲ လိုတယ်။”

အဲဒါဟာ လေ့ကျင့်ရ အခက်ဆုံးပဲ ညီလေး။ လူဟာ ရိုးရိုးကြည့်ပါဆိုရင် ကွေ့ဝိုက် ကြည့်တာတို့၊ ကွန့်ကြည့်တာတို့၊ ဖြန့်ကြက် ကြည့်တာတို့ သိပ်ဝါသနာပါတာကလား။ ဘယ်တော့မှ ရိုးရိုးကြည့်လေ့ မရှိကြဘူးကွ။ အခုပြောခဲ့တဲ့ ကိုအေးကို ကိစ္စမှာ အစ်ကိုကတော့ အဲဒီလို ကွန့်ကြည့်ခဲ့တာ မဟုတ်ပါဘူး။ တကယ့်ကို မသိလို့ မှားခဲ့တာ။ မင်း မေးခဲ့ သလိုပေါ့။ အစ်ကို ကိုယ်တိုင် အဲဒီလို ဓာတ်တွဲရမယ် ထင်ပြီးတွဲခဲ့တာကိုး။ ဒါကြောင့် ညီလေး မေးသလိုဆိုရင် ပုံသေနည်းကြီး ဖြစ်သွားမှာပေါ့လို့ အစ်ကို ပြောခဲ့တာ ရှင်းသွားပြီလား။

“ရှင်းသွားပါတယ် အစ်ကို၊ ဒါပေမယ့်နော် အစ်ကို။”

ဘာတုန်း။

“ဒီလို ဓာတ်တွဲဟောတာက မွေးနေ့၊ မွေးနံကို သိလို့၊ ဟိုဘက်က ဓာတ်တွဲကို ပြောပြီးရင် ပြီးသွားရော၊ ထပ်ပြောစရာ ရှာမရ သလိုပဲနော်။”

အဲဒီလို မင်း မေးနိုင်တယ်ဆိုတာ အစောကြီး ကတည်းက ကြိုတွေးတဲ့ အထဲမှာ ပါပါတယ်ကွ။ ဟုတ်တယ် မေးရမယ်။ ဒါမေးသင့်တယ်။ ငါလည်း ဆရာ့ကို ဒီလိုပဲ မေးခဲ့တာပဲကွ။ တစ်နေ့ အစ်ကို့ သူငယ်ချင်းတစ်ယောက် အစ်ကို့ အိမ်ရောက်လာတယ်။ ဒါနဲ့ သူနဲ့အစ်ကိုနဲ့ နှစ်ယောက် ဆရာ့ဆီ သွားကြတယ်ပေါ့ကွာ။ ဟိုရောက်တော့ အေးအေး လူလူ ထိုင်ပြီး၊ ဆေးလိပ်ဖွာနေတဲ့ ဆရာ့ကို တွေ့ရောဆိုပါတော့။ ဆရာက အစ်ကိုတို့နှစ်ယောက် တက်သွားကတည်းက အစ်ကို့သူငယ်ချင်းကို စိတ်ဝင်တစား လှမ်းကြည့်နေတယ်။ အဲဒါကို အစ်ကိုက ရိပ်မိတယ်။ အဲဒါနဲ့ ဘေးနားမှာ ဝင်ထိုင် ကြရောပေါ့ကွာ။ ဆရာ့ကို ဝတ်ဖြည့်ပြုပြီး တစ်အောင့်လောက်လည်း ကြာရော၊ မောင်မောင်သန်း မင်း သူငယ်ချင်း လားတဲ့။ အစ်ကိုက ဟုတ်ကဲ့ဆရာလို့ ပြောတော့ မင်းသူငယ်ချင်း နာမည်ဘယ်လို ခေါ်လဲကွတဲ့။ အစ်ကိုက ခိုင်လတ် ပါဆရာလို့ ပြောတော့၊ ခေါင်းတညိတ်ညိတ် လုပ်နေတယ်။ အခါက အင်္ဂါအခါကွ။

ဒါနဲ့ ဆရာက ဘာထပ်ပြောလဲဆိုတော့၊ မင်းသူငယ်ချင်း ခိုင်လတ် အညွန့်ကျိုးနေတယ်။ အစွပ်အစွဲ အပြောအဆို ခံရလိမ့်မယ်လို့ ဒေါက်ခနဲ ပြောထည့်လိုက်တယ်။ အစ်ကိုကလည်း ဆရာပြောတော့ ခိုင်လတ်ကို လှည့်အကြည့်၊ ခိုင်လတ်က ရိုရိုသေသေ ပုဆစ်တုပ်ပြီး၊ ဆရာ့ကို ဦးကုန်းချနေတော့ တာပေါ့ကွာ။

“ဟုတ်လား အစ်ကို၊ ဘာဖြစ်လို့တဲ့လဲ။”

ဒီလိုကွ။ ဆရာပြောတာ အတိအကျပါပဲ ခင်ဗျာဆိုပြီး ပါးစပ်က ပြောတော့တာပဲ။ သူလည်း အဲဒီလို ပြောရော၊ ဆရာက ဘာထပ်ပြောလဲဆိုတော့ မောင်ခိုင်လတ် မင်းအဖေက အတော်အဆင်ပြေနေသားပဲတဲ့။ ဆရာပြောတာကို ခိုင်လတ်က ဟုတ်ကဲ့၊ ပြေပါတယ် ဆရာလို့ ပြောတော့ ဆရာက ပြုံးလိုက်ပြီး၊ အေးပေါ့ကွာ ငွေကြေး အဆင်ပြေလာပြီဆိုရင် ဖြစ်လာတတ်လေ့ရှိတဲ့ လူ့သဘာဝ လေးတွေကိုတော့ မင်းအဖေ လွန်ဆန်နိုင်လိမ့်မယ် မထင်ဘူးလို့ ထပ်ပြောလိုက်တယ်။

“ဘာကိုလဲ အစ်ကို။”

ဪ် ငါသိထားတာက ခိုင်လတ်ရဲ့ အဖေဟာ ရိုးသားသူပဲ။ ဆရာ့ဆီက ပြန်တော့ ခိုင်လတ်ရဲ့ စကားအရ အိမ်ထောင်ရေး ဖောက်ပြန်မှုလေးတွေ ရှိနေတယ်ဆိုတာ သိရတာပေါ့ကွာ၊ ထားပါ အဲဒါတွေက။ ခုနလိုလည်း ပြောလိုက်ရော၊ ခိုင်လတ်က ရယ်နေတယ်။ ခေါင်းကို ဆရာက အဆက်မပြတ် ညိတ်ပြီး ရယ်နေတယ်။ ဝန်ခံတယ်ပေါ့ကွာ။

ငါတောင်မှ ခိုင်လတ်ကိုကြည့်ပြီး အံ့အား သင့်နေတယ်။ ဆရာက ထပ်ပြောပြန်တယ်။ ဒါနဲ့ ညီအစ်ကို မောင်နှမတွေက စီးပွားရေး သမားတွေပဲ။ ဒါကြောင့် မင်းကို ဆက်ဆံရင်လည်း စီးပွားရေး တွက်တွက် ပြီးတော့မှ ဆက်ဆံကြမှာကွတဲ့။ သူတို့ကို ကြည့်လိုက်ရင် ဘာသာရေး အုပ်စုတွေ လိုလို၊ ဘာလိုလိုနဲ့ လူရှေ့မှာ သူတော်ကောင်း လုပ်ပြီး၊ ကွယ်ရာကျ စီးပွားဥစ္စာ လိုက်ပြိုင်နေမယ့် လူစားမျိုးတွေကွ လို့ပြောလိုက်ပြန်တယ်။ ခိုင်လတ်ကလည်း မငြင်းဘူး။ ဆရာပြောတာ လိုက်ကြည့်နေသလား အောက်မေ့ရတယ်ဆိုပြီး အစ်ကို့ကိုတောင် လှည့်ပြောလိုက်သေးတယ်။ နောက်ဆုံး ပြောတာကတော့၊ မောင်ခိုင်လတ် မင်းဟာ အပေါင်းအသင်းကောင်း၊ မိတ်ဆွေကောင်း တွေရှိနေတယ်။ စီးပွားလုပ်ရင် အောင်မြင်အောင် အကူအညီပေးကြလိမ့်မယ်။ ဒါပေမယ့် မင်းစီးပွားရေး လုပ်မယ်ဆိုရင် မကောင်းတဲ့ အကျင့်ကိုတော့ ဖျောက်ရ လိမ့်မယ်။ လှည့်ဖြားခြင်း တွေများလာရင်တော့ ဘာမှ အောင်မြင်မှာမဟုတ်ဘူး။

ဒါကြောင့် မင်းဟာ အမှန်တရားကို ပြောတတ်ဆိုတတ် လာအောင် မင်းရဲ့နှလုံးသားက အမှန်တရားတွေ လက်ခံလာအောင် မင်းကိုယ်တိုင် ဆင်ခြင်ရလိမ့်မယ်လို့ ပြောလိုက်တယ်။ ပြီးတော့မှ အေးအေး မင်းတို့ နေသာသလို နေကြဆိုပြီး၊ ဟိုဘက် လှည့်သွားတော့တယ်။

“ဆရာ လက်တန်း ပြောထည့်လိုက်တာ အရမ်းစိတ်ဝင်စားဖို့ ကောင်းတာပဲနော် အစ်ကို။”

အေး အရမ်း စိတ်ဝင်စားဖို့ ကောင်းတာပဲ။ နာမည်တစ်ခုတည်းကိုသာ မေးလိုက်ပြီး၊ ဒေါက်ခနဲ ဒေါက်ခနဲ ဆက်ပြော သွားတာ တွေဟာ၊ နားထောင်နေရတဲ့ လူတောင်မှ လန့်သွားစေနိုင်တယ်။ အခု မင်းကို ပေးနေတဲ့ ဓာတ်တွဲတိုင် ပညာခန်း၊ ဟောခန်းပေါ့ကွာ။ အဲဒါကို သင်နေတဲ့ အချိန်ပဲ။ အဲဒါတောင်မှ ငါကလည်း မရိပ်မိဘူး။ နောက်တော့မှ ဆရာက မောင်မောင်သန်း မင်း ငါဟောလိုက်တာ သိလားတဲ့။ မသိပါဘူး ဆရာဆိုတော့ မင်းအခု သင်နေရတဲ့ ဓာတ်တွဲနဲ့ပဲ ငါဟောလိုက်တာလို့ ပြောတယ်။ ဘောမအခါကို ကြည့်တဲ့။ ငါက ဟုတ်ကဲ့ မျက်လုံးထဲ မြင်ပါပြီ ဆရာဆိုတော့၊ သူ့ဓာတ်တွဲတိုင်က ဘာတိုင်လဲတဲ့။ ဗုဒ္ဓဟူးပါ ဆရာလို့ ပြောလည်းပြောရော၊ အေး မင်းသူငယ်ချင်း နာမည် ခိုင်လတ်ဆိုတော့ အင်္ဂါအခါမှာ တနင်္လာ ခိုက်နေတယ်။ အဲဒီတနင်္လာရဲ့ ဓာတ်တွဲတိုင်မှာ အင်္ဂါကလည်း ခိုက်နေတယ်။ အင်္ဂါရဲ့ ပရိယာယ်ကလည်း အစွပ်အစွဲ အပြောအဆို ခံရတာတို့နဲ့ ဆိုင်နေတော့၊ ခိုင်လတ် အညွန့်ကျိုး နေတာရယ်၊ အစွပ်အစွဲ အပြောအဆို ခံရတတ်တယ် ဆိုတာတွေက ဘာဆန်းလဲတဲ့။

“ဟုတ်သားပဲနော် အစ်ကို။”

ပြီးတော့ ဆက်ပြောတယ်။ ဆပွတ်မှာ တနင်္ဂနွေ ရှိနေတယ်။ တနင်္ဂနွေ ပရိယာယ်အတိုင်း သူ့အဖေအကြောင်းကို ပြောရင် ဟိုဘက်က ဓာတ်တွဲက တနင်္လာ ရှိနေရမယ်တဲ့။ အထက်ဆောင်ပန်း သုံးလုံးထဲမှာ ပါလို့ရယ်၊ ရန်ဂြိုဟ် မဟုတ်လို့ရယ် သူ့အဖေ ငွေကြေးကိစ္စ အဆင်ပြေနိုင်လိမ့်မယ်လို့ ပြောခဲ့တာတဲ့ကွ။ အဲဒီမှာ ဆရာက ဘာထပ်ပြောလဲဆိုတော့ တနင်္ဂနွေဆိုတဲ့ ဖခင်ရဲ့ ပရိယာယ်ဟာ စုတ်အိမ်မှာ ရှိနေတယ်။ ဒီဘက်ဘေးက ဓာတ်တွဲ တိုင်မှာကလည်း တွဲလုံး တနင်္လာရှိနေတယ်။

တနင်္လာဟာ နှလုံးသားရေးရာနဲ့ လည်းဆိုင်နေတော့ သူ့အဖေဟာ ကျိန်းသေပေါက် ဖောက်ပြန်မှု ပြုလိမ့်မယ်လို့ ငါပြောခဲ့တာကွတဲ့။ နောက်ထပ် ပြောတာက ခိုင်လတ်ရဲ့ ညီအစ်ကို မောင်နှမတွေ အကြောင်းပဲ။ ခိုင်လတ်ကို ဆရာက မင်းညီအစ်ကို မောင်နှမတွေက စီးပွားရေး သမားတွေပဲ။ မင်းကို ဆက်ဆံရင် စီးပွားရေး တွက်တွက်ပြီး ဆက်ဆံကြမှာဆိုတဲ့ ဟောကွက်ကတော့ ဗုဒ္ဓဟူးနဲ့ ဆိုင်တယ်။ အင်္ဂါအခါမှာ ဗုဒ္ဓဟူးဟာ စီးပွားရေးနဲ့ ဆိုင်တဲ့ အညွန့်ဂြိုဟ်မှာ ရှိနေတယ်။

ညီအစ်ကို မောင်နှမ ပရိယာယ်လည်း ဖြစ်တယ်။ ခိုင်လတ်ရဲ့ အတွင်းမိတ် ဒန်းလှလည်း ယူလို့ရတယ်။ ပြီးတော့ မူလအခါ အင်္ဂါနဲ့ ရန်လည်း တော်နေလို့ စီးပွားရေးနဲ့ ပတ်သက်လာရင် ဘယ်သူ့မျက်နှာမှ မထောက်ကြဘူး လို့ဆိုတယ်။ မိတ်မထားဘူး ပေါ့ကွာ။ ရန်ဖြစ်တယ်လို့တော့ ပြောတာ မဟုတ်ဘူးပေါ့။ အားမနာတတ်ဘူးလို့ ဆိုလိုတာပေါ့။ ပြီးတော့ အဲဒီ ဗုဒ္ဓဟူးဂြိုဟ်ကို ဒီဘက် ဓာတ်တွဲတိုင်က ကြာသာပတေး ဂြိုဟ်ကြီးက ပြဋ္ဌာန်းနေတယ် မဟုတ်လား။ ကြာသာပတေး ဂြိုဟ်က ဝိပဿနာတို့၊ သူတော်ကောင်းတို့၊ မြင့်မြတ်သော ပညာရှင်တို့ဆိုတဲ့ ပရိယာယ် အတိုင်း ထပ်ပြောလိုက်တဲ့ စကားက လူရှေ့မှာ သူတော်ကောင်း လုပ်ပြတယ်ဆိုတဲ့ စကားပဲ။ စီးပွားရေးနဲ့ ဆိုင်တဲ့ဂြိုဟ်မှာ ဘာသာရေးနဲ့ ဆိုင်တဲ့ဂြိုဟ် တစ်ဂြိုဟ် ရောက်လာပြီဆိုရင်၊ ပညာရှင်တွေက သိပ်ချမ်းသာ ပေးလေ့မရှိဘူး မောင်အောင်မြတ်။ မရမကကို လှည့်ပတ် ကြည့်ကြတော့တာပဲ။ ပြီးတော့ အဖြေ ထုတ်လိုက်ရင် တန်းနေတာပဲ။

နောက်ဆုံး တစ်ချက်ဟောတာကတော့ မိတ်ဆွေကောင်း၊ အပေါင်းအသင်းကောင်း ရှိပေမယ့် မကောင်းတဲ့ အကျင့်ကို ဖျောက်ရမယ်ဆိုတဲ့ ဟောကိန်းပဲ။ အမှန်တရားကို ပြောဆိုတတ်လာပြီး၊ လှည့်ဖြားခြင်း ကင်းအောင် ဆင်ခြင်နေထိုင်ဖို့ ဆရာက ပြောခဲ့တယ်။ အဲဒါကလည်း ခုန အညွန့်ဂြိုဟ်မှာရှိတဲ့ တနင်္လာရဲ့ မိတ်ဂြိုဟ် ကုလား (၂-၄) ဗုဒ္ဓဟူးဂြိုဟ်ကို ကြည့် ဟောတာပဲ။ မိတ်ဂြိုဟ်ဟာ အညွန့်မှာ ရှိနေတယ်။ မိတ်ဆွေ အပေါင်းအသင်းနဲ့ ပတ်သက်ပြီး စီးပွားဥစ္စာ ရှာဖွေနိုင်တယ်။ စီးပွားဖြစ်နိုင်တယ်။

လုပ်လို့ကိုင်လို့ အဆင်ပြေနိုင်တယ်။ ဒါပေမယ့် ခိုင်လတ်ဆိုတဲ့ တနင်္လာက အင်္ဂါအခိုက်မှာ ခိုက်နေပြီး၊ အဲဒီ ခိုင်လတ်ရဲ့ အပေါ်မှာ သောကြာက ထပ်စီးနေတယ်။ သောကြာဟာ ကောင်းရင် သီလ၊ မကောင်းရင် သီလ ပျက်ခြင်းပဲ၊ အခု သောကြာကို ကြည့်။ အဲဒီ သောကြာဟာ စတုရန်းမှာ ခိုနေပြီး၊ အဲဒီ သောကြာကို ဟိုဘက်က ဓာတ်တွဲတိုင်က စနေက ပြဋ္ဌာန်းထားတယ်။ မကောင်းတော့ဘူး။ စနေဟာ အောက်မှာနေတော့ ပြဿနာကိုပဲ ဆိုသင့်တယ်။ ပြီးတော့ သောကြာဟာ စကားနဲ့လည်း ဆိုင်တယ်။ ဒါကြောင့် ခိုင်လတ်ကို ဆရာက စကားအရာ၏ မကောင်းခြင်း၊ တစ်နည်းအားဖြင့် လှည့်ဖြားခြင်း ကင်းအောင် ဆင်ခြင် ခိုင်းခဲ့တာပဲ။

“သိပ်သဘောကျတာပဲ အစ်ကို။”

ဘာတုန်းကွ။

“ဪ် မိတ်ဆွေကောင်း၊ အပေါင်းအသင်း ကောင်းရှိပေမယ့် မကောင်းတဲ့ အကျင့်ကို ဖျောက်ရမယ်ဆိုတဲ့ ဟောကိန်းဖြစ်တဲ့ အမှန်တရားကို ပြောဆိုတတ်ပြီး၊ လှည့်ဖြားခြင်း ကင်းအောင် ဆင်ခြင်နေထိုင်ဖို့ကို ခိုင်လတ်ကို ဆရာဆုံးမပြတာ သဘောကျလို့ပါ။”

ကြည့်ပုံ ပရိယာယ် ကြွယ်တယ်လို့ ပြောလို့ရတာပေါ့ ညီလေးရာ။ ဒါကတော့ ဆရာတို့ဟာ သူတို့ ဖြတ်သန်းလာခဲ့ရတဲ့ နှစ်သက်၊ ဘဝ၊ အတွေ့အကြုံနဲ့ တွေးခေါ် ယူဆမှုတွေ များခဲ့ပြီကိုး ညီလေးရဲ့။ မင်းတို့၊ ငါတို့တွေလည်း တစ်နေ့ကျ ဒီလိုမြင်တတ် တွေ့တတ် ဆုံးဖြတ် တတ်လာမှာပေါ့။ တို့တွေဟာ ရပ်နေတဲ့သူတွေမှ မဟုတ်ဘဲ။ လျှောက်နေတဲ့ သူတွေမို့ ခရီးကတော့ ရောက်လာမှာပဲ။ ဒါကိုတော့ အစ်ကိုယုံတယ်။ မင်းလည်းယုံ။

“ဟုတ်ကဲ့ ယုံတယ် အစ်ကို။”

ယုံရင် ဆက်လိုက်ကြရအောင်။ အခုပြောခဲ့တဲ့ ခိုင်လတ် ကိစ္စဟာ မွေးနေ့၊ မွေးနံကို သိလို့ ဟိုဘက်က ဓာတ်တွဲကို ပြောပြီးရင် ပြီးသွားရော၊ ထပ်ပြောစရာ ရှာမရသလိုဘဲ ဆိုတဲ့ မင်းပြောတဲ့ စကားကို ရှင်းလိုက်တာပဲ။ ထပ်ရှင်းဦးမယ်။

အဲဒါကတော့ ဆရာ့ရှေ့မှာ ပညာယူခဲ့စဉ်က ဟောခဲ့ရတဲ့ ဟောလုံးတွေ ဟောပေါက်တွေ ပေါ့ကွာ။ ပညာယူနေရတဲ့ အချိန်ဆိုတော့ ဒီတိုင်းထိုင်ပြီး နားထောင်ရတယ် ဆိုပေမယ့်၊ အိမ်ပြန်ရောက်ရင်တော့ စာအုပ်ထဲ မှတ်သားထား ရတော့တာပေါ့ကွာ။

ဆရာက တစ်မျိုး၊ စာအုပ်နဲ့ ရေးပြီး သင်တာမျိုး လုံးဝ လက်မခံဘူး။ အဲလင်္ကာတွေက လွဲလို့ပေါ့လေ။ သူသင်ရင် ဒီအတိုင်း နားထောင်ရတယ်။ အဲဒီလို ဒီအတိုင်း နားထောင်ရတဲ့ ကာလတုန်းကပေါ့ကွာ ဆရာ့ပေါ်မှာ အရမ်းကောင်းတဲ့၊ ဆရာရဲ့ ဘဝကို ငွေကြေးနဲ့ ကူညီပံ့ပိုးနေတဲ့ မိတ်ဆွေကြီး တစ်ယောက်ရှိတယ်။",
"imagelink":"https://i.pinimg.com/736x/bc/07/47/bc0747b87e7be156a892216e38f01e7b.jpg",
"videolink":"",
"notetext":"",
"openlink":""
},
{
"title":"ဓာတ်တွဲ ပညာခန်း (၁)",
"subtitle":"ပထမပိုင်း",
"sirname":"ဆရာ ဦးမောင်မောင်သန်း",
"book":"ဒါဖြင့် အခုအစ်ကို ပြောပြခဲ့တဲ့ ပညာစမ်းခန်းမှာ တစ်စိတ်တစ်ဒေသ ထည့်သုံးသွားတဲ့ ဓာတ်တွဲဆိုတာ မင်းသတိထား လိုက်မိလား။

“ထားလိုက်မိပါတယ် အစ်ကို။ ကျွန်တော်တောင် မေးတော့မလို့။”

အေးအဲဒီ ဓာတ်တွဲ ပညာခန်းကို ညီလေး သေသေချာချာ လေ့လာရမယ်။ လေ့လည်း လေ့ကျင့်ရမယ်။ ဒါကြောင့် အခုက စပြီး ဓာတ်တွဲတဲ့ ပညာခန်းကို သွားကြမယ်။ မင်းဟာ (၁) ဆိုတဲ့ ဂဏန်းတစ်လုံးကို မြင်ပြီဆိုကြပါစို့။ ဒါကို တနင်္ဂနွေလို့ ညီလေး သိပြီ။ အဲဒီ တနင်္ဂနွေကို မီးပါလို့ ပြောလိုက်ရင် ပြည့်စုံပါ့မလား။

“ကျွန်တော် သိပ်မရှင်းဘူး အစ်ကို။”

အစ်ကို အကြမ်းဖျင်း ပြောမယ်။ အန္တော၊ ဂ‌ဗ္ဘေ၊ စရေ၊ ဝံသေ ဆိုတာ ဓာတ်ဖတ်တွေမှန်း မင်းသိပြီးသားနော်။

“ဟုတ်ကဲ့။”

သိရင်မေးမယ် တနင်္ဂနွေ (၁) ကိုမြင်ရင် ဘာလို့ မင်းပြောမလဲ။

“အန္တောလို့ ပြောပါ့မယ်၊ မီးဓာတ်ပါ။”

ဟုတ်ပြီ။ ဥဏှတေဇော၊ သီတတေဇောဆိုတဲ့ တေဇောဓာတ် ပြည့်စုံရာ ပြည့်စုံကြောင်း အတွက် တနင်္ဂနွေ (၁) တစ်ခုတည်းနဲ့ ပြီးလား။

“မပြီးပါဘူး အစ်ကို။”

ဟုတ်တာပေါ့။ တေဇောဓာတ်ဖက် ပြည့်စုံရာ၊ ပြည့်စုံကြောင်း အတွက် အန္တော ဖြစ်ပေး ရလိမ့်မယ်။ အဲဒီလိုဆိုရင် အန်ပြီးရင် တောက ဘယ်မလဲ။ တနင်္ဂနွေ တစ်လုံးတည်းနဲ့ အန္တော မပြည့်စုံဘူး။ ပြည့်စုံဖို့ သူ့ရဲ့ ဓာတ်ဖက်ဖြစ်တဲ့ စနေဟာ ရှိပေးရမယ်။ ဒါမှ အန္တောဆိုတဲ့ (၁-ဝ) ဓာတ်တွဲ ပြည့်စုံလာမှာကိုး။

“ဟုတ်ကဲ့။”

အဲဒီလို ဓာတ်တွဲမှ ဓာတ်အင်္ဂါရပ် ပြည့်စုံ မယ်လေကွာ။ (၁) နဲ့ (ဝ) နဲ့ တွဲတော့မှ တေဇောဓာတ်ရဲ့ အင်္ဂါရပ် ပြည့်စုံတော့မပေါ့။ အဲဒီမှာ ဂဏန်းလုံးတွေ တည်ဆောက်ပုံ၊ ဖွဲ့စည်းပုံတွေက စကားပြောတော့မယ်။ တစ်လုံးချင်း တွဲနေ (၁-ဝ) အန္တောက ပြောသလို ကျန်တဲ့ အထက်သုံးလုံး၊ အောက်သုံးလုံး ဂဏန်းတွေကလည်း အသက်ဝင် လာလိမ့်မယ်။ ဘာလို့လဲဆိုတော့ မင်း စဉ်းစားကြည့်။ တနင်္ဂနွေတိုင်ရဲ့ အပေါ်အောက် သုံးလုံးစီဟာ၊ တနင်္ဂနွေဆိုတဲ့ (၁) ဂဏန်းဆိုတာ ရှိလို့၊ တည်နေလို့ အဲဒီဂဏန်းတွေ ဖြစ်ပေါ်လာကြတာပဲ။ စနေတိုင်ရဲ့ အပေါ်အောက် (၃) လုံးစီဟာလည်း ဒီတိုင်းပဲ။ စနေဆိုတဲ့ ဝ ဂဏန်းဆိုတာရှိလို့၊ အဲဒီဂဏန်းတွေ ဖြစ်ပေါ်လာရတယ်။ ကျန်တဲ့ တိုင်တွေလည်း ဒီတိုင်းပဲ။ ဒါကြောင့် အင်္ဂဝိဇ္ဇာ ကျမ်းရင်းလင်္ကာကိုကြည့် တနင်္ဂနွေ (၁) ကနေ (ဝ) ဆင့်ပွားသွားတာ မင်းတွေ့လိမ့်မယ်။ ဓာတ်တွဲဟာ ဘယ်လောက် အရေးကြီးသလဲဆိုတာ သဘောပေါက်ရမယ်။ ဒါကို သဘောပေါက်ပြီဆိုရင် တနင်္ဂနွေ တိုင်ကိုမြင်တာနဲ့ မင်းဟာ စနေတိုင်အလိုလို ထူထားပြီးသား ဖြစ်နေရတော့မယ် ညီလေး။

“ဟုတ်ကဲ့ အစ်ကို။”

တိုင်နဲ့ကြည့်ရင် အန္တောဆိုပြီး၊ ဓာတ်အင်္ဂါရပ် ပြည့်စုံအောင် အခိုင်အမာ တည်ဆောက်ထားတာ ဆိုတော့ကျန်တဲ့ ဂြိုဟ်ချင်းဟာ ဆက်သွယ် ကြတော့တာပဲ။ တိုင်နှစ်တိုင်ကို သေသေချာချာကြည့်။ ကြာသပတေးသား တစ်ယောက်အကြောင်းကို ဟောတော့မယ်ဆိုရင် မှန်ကန်အောင် ပြည့်စုံအောင် ဗုဒ္ဓဟူး အကြောင်းပြု ပေးလိမ့်မယ်ဆိုတာ မင်းမှတ်ထားရမယ်။ တနင်္လာရဲ့ အကြောင်းကို မှန်ကန်အောင် ဆုံးဖြတ်နိုင်ဖို့ အရေးဟာ တနင်္ဂနွေအပေါ်မှာ မူတည်နေတယ်လို့ မင်းသိကို သိနေရမယ်။ ဒါဟာ အခြေခံ ဓာတ်တွဲကြောင့် ဂြိုဟ်ချင်း ဆက်သွယ်သွားကြတဲ့ သဘောပဲ။ ဒီလိုဂြိုဟ် ဆက်သွယ်မှုတွေဟာ အတော် အံ့ဩလောက်ပါလား ဆိုပြီး၊ မင်းလက်တွေ့ ကြည့်ဖို့ ကြိုးစားပေတော့။

“ဟုတ်ကဲ့ အစ်ကို၊ အစ်ကို ပြောတဲ့ ဂြိုဟ်ဆက်သွယ်မှုတွေကို လက်တွေ့ ကြည့်ဖို့ ကျွန်တော် အဆင်သင့် ဖြစ်နေပါပြီ။ အစ်ကိုပြောတော့မယ့် လက်တွေ့ ပညာခန်း သင်ခန်းစာတွေအတွက် ကျွန်တော် အာရုံစူးစိုက်နေပါပြီ။”

ဟုတ်ပြီ။ အဲဒါဆိုရင် စမယ်။ တစ်နေ့ပေါ့ကွာ။ ဆရာ့ဆီကို သူ့သူငယ်ချင်း တစ်ယောက် လာလည်တယ်။ နေ့ခင်းဘက်ကြီး။ နေ့တော့ မမှတ်မိတော့ဘူး။ အခါကတော့ တနင်္လာအခါပဲ။ ဆရာက သူ့ကိုမြင်တော့ အုံးမောင်ကြီးပါလားလို့ လှမ်းပြောလိုက်တယ်။ ပြီးတော့ ပြုံးနေတယ်။ ဆရာပြောတဲ့ ဦးအုံးမောင်ကြီး ဆိုတဲ့လူကတော့ ခပ်အေးအေးပဲ။ ဆရာ့ရှေ့နားမှာ ဝင်ထိုင်တယ်။ နေကောင်းကြလား ဘာညာဆိုတဲ့ အာလာပသလ္လာပတွေကို ဆယ်မိနစ် လောက်လည်း ပြောပြီးကြရော၊ အုံးမောင်ကြီး၊ မင်းအိမ်ထောင်ရေး အဆင်မပြေချင် ဖြစ်နေပါလား။ ဘာဖြစ်ကြတာလဲလို့ မေးလိုက်တယ်။ ဆရာလည်း မေးပြီးရော။ ဦးအုံးမောင်ကြီးက အံ့အားသင့်သွားတဲ့ မျက်နှာနဲ့ ဟုတ်ပ သူငယ်ချင်းရာ၊ ခုရက်ထဲမှာ တော်တော် အခြေအနေ ဆိုးတယ်။ ငါတောင် မင်းနဲ့တိုင်ပင်မလို့ အခု ထွက်လာတာပဲတဲ့။

သူလည်း ဒီလိုပြောရော ဆရာက ညီအစ်ကို မောင်နှမ ကိစ္စတွေနဲ့များ ပတ်သက်နေမလားလို့ ထပ်ပြောတယ်။ ဦးအုံးမောင်ကြီးက ဟုတ်တယ်။ သူ့အစ်ကို တစ်ယောက် အိမ်လာနေမယ်လို့ ပြောတယ်။ အဲဒီနေ့ကစပြီး ငါလည်း စိတ်ဆင်းရဲလိုက်တာ၊ မရွှင်တော့ဘူး။ ငါ့အိမ်မှာ ထားလည်း မထားချင်ဘူးဆိုပြီး ဦးအုံးမောင်ကြီး ကပြောတယ်။ ဒါတွေကို အစ်ကိုကြားတော့ အရမ်းသဘောကျတာကွ။ ဆရာ့မျက်နှာကို ခပ်လှမ်းလှမ်းကနေ ခိုးကြည့်လိုက်၊ ဗြောင်ကြည့်လိုက်နဲ့ တပြုံးပြုံးနဲ့ပေါ့ကွာ။ တစ်နေ့ ဆရာ့လို ပြောနိုင်အောင် ငါကြိုးစားမယ်ဆိုတဲ့ မာန်တွေ ပါဝင်လာတော့တာပေါ့။ အရမ်းအားကျနေတာ။ မင်းရော သဘောမကျဘူးလား။

“ဘယ်လိုပြောလိုက်ပါလိမ့် အစ်ကိုရယ်၊ သဘောကျတာပေါ့။”

အေး ဟုတ်ပြီ။ ငါ့ကို ဆရာဟာ အဲဒီပညာခန်းကို နှစ်နဲ့ချီပြီး သင်ပေးခဲ့တာကွ။ အဲဒီ ပညာခန်းကတော့ အခြေခံ ဓာတ်တွဲကြောင့် ဂြိုဟ်ချင်း ဆက်သွယ်ကြတဲ့ ပညာခန်းပဲ။ နားလည်လွယ်အောင် ပြောရရင်တော့ ဓာတ်တိုင်နှစ်တိုင် ထောင်ပြီးဟောခြင်း၊ ဆုံးဖြတ်ခြင်း အတတ်ပေါ့ကွာ။ မင်းကို အခုပြောပြနေတဲ့ အကြောင်းလေးတွေ တည်ရာအချိန်ကို ဘာအချိန်လို့ပြောခဲ့လဲ။

“စန္ဒြောအခါလို့ အစ်ကို ပြောခဲ့ပါတယ်။”

အေး ဒီလိုဆို ဓာတ်ဖက် ပြည့်စုံရာ ပြည့်စုံကြောင်း ဓာတ်တွဲအနေနဲ့ ဘာတိုင်ထူမလဲ။

“ကြာသပတေးတိုင် ထူရပါ့မယ်။ ဒါမှ ဂဗ္ဘေ (၂-၅) ဖြစ်လာမှာပါ။”

ဟုတ်ပြီ ကြည့်။ အဲဒီအခါမှာ မင်း သတိထားမိလား။ တနင်္လာအခါမှာ တနင်္ဂနွေ နာမည်ရှင် ဦအုံးမောင်ကြီးကို ဆရာ စကားပြောတယ်။ ဟောတယ် ဆိုပါတော့ကွာ။ တနင်္လာတိုင်မှာ ဦးအုံးမောင်ဆိုတဲ့ တနင်္ဂနွေက ခိုက်နေတယ်။ ဓာတ်တွဲမှာ သူနဲ့တိုက်ရိုက် ပတ်သက်နေတာက ဗုဒ္ဓဟူး။ ဒီတော့ ဆရာဟာ အင်းဝဆိုတဲ့ အတွင်းရန်ကိုပဲ တည့်တည့်မြင်လိုက်ပြီး ဦးအုံးမောင်ကြီးတို့ အိမ်တွင်းရေး အဆင်မပြေပုံကို ပြောထည့် လိုက်တယ်။ ဟိုကလည်း မငြင်းနိုင်ဘူး။ ဝန်ခံတယ်။ ဆရာက ထပ်ပြောတယ်။ ဒီဗုဒ္ဓဟူး ပရိယာယ်ပဲ။ ညီအစ်ကို မောင်နှမ ကိစ္စတွေနဲ့များ ပတ်သက်နေမလား ဆိုပြီးထပ်ပြောတယ်။ အဲဒီမှာ ဦးအုံးမောင် ကြီးက ဟုတ်တယ်။ သူ့အစ်ကို အိမ်လာနေမယ် ပြောတယ်ဆိုပြီး ဆရာ့ကို ပြောလိုက်ပုံဟာ ဓာတ်တွဲရဲ့ သတ္တိပြတာပဲ ကြည့် မြင်လား မင်း။

“ဟုတ်ကဲ့ မြင်ပါတယ် အစ်ကို။ ညီအစ်ကို မောင်နှမ ပရိယာယ် ဗုဒ္ဓဟူး မှန်သွားတာနဲ့ ဒီဘက်က အကြီးအကဲ ပရိယာယ် တနင်္ဂနွေထပ်ပြီး အသက်ဝင်လာတာကို တွေ့ပါတယ်။”

အေး အဲဒါက ဦးအုံးမောင်ကြီး သူ့ဟာသူ ပြောတဲ့ အကြီးအကဲ ပရိယာယ်ပဲ။ ဒီအတွက် ဦးအုံးမောင်ကြီး စိတ်ညစ်နေပါတယ် လို့ပြောရတော့တယ်။ ရိုးရိုးကြည့်ရင်လည်း တနင်္ဂနွေ ခိုက်ချိန်ဟာ အကြီးအကဲတို့၊ အိုးအိမ်ကိစ္စတို့ ခိုက်ချိန်ပဲ။ အကြီးအကဲ ခိုက်ချိန်မှာ အကြီးအကဲနဲ့ ဆိုင်တဲ့အကြောင်း တစ်ခုပေါ်လာရင်လည်း ခိုက်တာပဲပေါ့ကွာ။ ဘယ်ကောင်းပါ့မလဲ။ အနိဋ္ဌပဲ ကြားရမှာပေါ့။ ကောင်းတာလုပ်လည်း မကောင်းတာပဲ အထင်ခံရမှာပေါ့။ ဒါအကြီးအကဲ ခိုက်ချိန်ပဲကိုး။ ပြီးတော့ နံတော်စဉ် သဘောနဲ့ကြည့်။ တို့ဘုရားရှင် တောထွက်တော် မူရာအချိန်။ တောထွက်တယ်ဆိုတာ ခွဲခွာခြင်း၊ ထွက်ခွာခြင်း ပြုရာပဲ။ ဒီလိုဆို ရှင်းနေတာပဲ။ ခွဲခွာခြင်း၊ ထွက်ခွာခြင်း ပြုရာအခါမှာ ရောက်ရှိခြင်း၊ ပေါင်းဆုံခြင်းအကြောင်း တစ်ခုခုကို ဖန်တီးတော့မယ်။ ဒါမှမဟုတ် ပြုတော့မယ်။ ဒါမှမဟုတ် ကြုံတော့မယ်ဆိုရင် တစ်ခုမဟုတ် တစ်ခု ဆန့်ကျင်ဘက်တွေနဲ့ ရင်ဆိုင်ရတော့မယ်၊ ကြုံတွေ့ရတော့မယ်သာ မှတ်ပေတော့။ ဒါ အင်မတန် ရိုးစင်းပါတယ်။ မင်းနားလည်လား။

“ဟုတ်ကဲ့ လည်ပါတယ် အစ်ကို။ ကျွန်တော် သိချင်တာလေး တစ်ခုက အဲဒီလိုမေးရင်၊ မေးတဲ့နေရာက ဂြိုဟ်နဲ့ ဘေးတွဲလျက်ဂြိုဟ် ပရိယာယ်ကိုပဲ ကြည့်ရုံပဲလား အစ်ကို။ တခြား ဌာနက ဂဏန်းတွေကျတော့ အသက်မ ဝင်တော့ဘူးလား။”

မင်းမေးတာ မေးထိုက်တယ်။ ပြောရမယ်ဆိုရင် ဒီပညာခန်းကို စသင်ခဲ့တုန်းက အစ်ကိုလည်း ဒီလိုနဲ့ပဲ ဝေခဲ့တာပဲ။ အစ်ကို့တုန်းက မင်းလိုတောင် မမေးရဲဘူး။ နောက်တော့ အတွေ့အကြုံ ရလာတော့ သဘောပေါက် လာတာပါပဲ။ ခုနပြောခဲ့တဲ့ ဦးလေး ကိုအုံးမောင်ကြီး အကြောင်းကနေ စပြီး ဒီဟောပုံလေးကို စိတ်ဝင်စား လာခဲ့ရတယ်ပေါ့ကွာ။ ဒါပေမယ့် နားတော့ မလည်သေးဘူးပေါ့။ ဆရာက ဓာတ်တွဲတိုင် သင်ပေးလာတော့မှပဲ နည်းနည်း သဘောပေါက် လာတော့တာပေါ့။ အဲဒီလို သဘောနည်းနည်း ပေါက်စပြုလာတဲ့ အနေအထားလေး အရောက်မှာ တစ်နေ့ ဆရာ့အိမ်မှာ လူတစ်ယောက်နဲ့ ဆုံတယ်။

အဲဒီလူ ဆရာ့ဆီကို ဘယ်အချိန် ကတည်းက ရောက်နေမှန်းတော့ အစ်ကို မသိဘူးကွ။ ဒါပေမယ့် အစ်ကိုဆရာ့ အိမ်ပေါ်တက်သွားတော့ အဲဒီလူကို စစချင်းတွေ့လိုက်တဲ့ အခါက သောကြာအခါ ဆိုတာ သတိထားလိုက်မိတယ်။ ဒါကြောင့် အစ်ကိုရဲ့ ပညာမြင်ကွင်းထဲမှာ အဲဒီလူ စတင် မွေးဖွားလာချိန်ဟာ သောကြာ ချိန်ပဲပေါ့ကွာ။

“သူက စောစောကတည်းက ဆရာ့ဆီ ရောက်နေလို့ သူရောက်နေနှင့်တဲ့ အချိန်က သူရဇ္ဇချိန် ဖြစ်နေတော့ အစ်ကိုက ပြီးတော့မှ သောကြာအခါမှာ ရောက်သွားတယ်။”

အေး ဆရာက သူ့ကို သူရဇ္ဇအခါနဲ့ ဟောပြီးထားပြီ ဆိုပါတော့။

“ဒါဖြင့် အစ်ကိုက ထပ်ဟောရင် သောကြာအခါ အဟောနဲ့ပဲ ဟောရတော့မှာပေါ။ သူရဇ္ဇအခါနဲ့ ဟောလို့ ဘယ်ဖြစ်ပါတော့မလဲ။”

ညီလေး နည်းနည်း ဆန္ဒစောသွားလို့ပါ။ အစ်ကို အခုပြောမှာပါ။ မင်းနားထောင်ပြီး ပညာ ယူလိုက်ပါဦး။ မင်းထင်သလို ဖြစ်ချင်လည်း ဖြစ်နေလိမ့်မယ်။ ဖြစ်ချင်မှလည်း ဖြစ်လိမ့်မယ်။ ပြီးတော့မှ မင်းဝေခွဲပေါ့ကွာ။ ခုနပြောတဲ့ လူကိုတွေ့ပြီး ဆရာ့ ဘေးနားကို အစ်ကို ဝင်ထိုင်လိုက်တာနဲ့ အဲဒီလူက အစ်ကို့ကို လှမ်းအကဲခတ်နေတယ်။ ဆရာက အဲဒီလို သေသေချာချာ ကြည့်နေပြီး အစ်ကို့ကို မကြည့်ဘဲ မေးတယ်။ ဘာအခါလဲကွတဲ့။ သောကြာအခါပါ ဆရာလို့ တန်းပြောလိုက်ပြီးတာနဲ့ သောကြာအခါရဲ့ ဓာတ်တွဲတိုင် ဗုဒ္ဓဟူးအခါကိုပါ စိတ်ထဲက ထူပြီးသား ဖြစ်နေလိုက်တော့တယ်။

ဆရာ ဘာထပ်ပြောမလဲဆိုတဲ့ သဘောနဲ့ပေါ့ကွာ။ တပည့်ဆိုတာကတော့ ဆရာတစ်ခွန်း ဟလိုက်တာနဲ့ သတိတွေ၊ ဝီရိယတွေ အားထုတ်ပြီး၊ နားရော၊ မျက်စိရောဖွင့် အဆင်သင့် ပြင်ထားတာ မမှားဘူးလေ။ ဆရာက သူ့နာမည် ကိုလေးမြင့်တဲ့ကွ ဆိုပြီး လမ်းကြောင်း စပေးလိုက်တယ်။ ပြီးတော့မှ မင်းဘာမြင်လဲတဲ့။ အစ်ကိုကလည်း ဆရာသင် ပေးထားတဲ့အတိုင်း သောကြာအခါရဲ့ ဘေးက ဓာတ်တိုင် ဗုဒ္ဓဟူးကို ကြည့်လိုက်တော့ ကိုလေးမြင့်ဆိုတဲ့ ဗုဒ္ဓဟူးနာမည်နဲ့ တည့်တည့်မှာ တနင်္လာရှိနေတယ်။ ဒါကြောင့် အစ်ကိုက တစ်ခွန်းတည်း ပြောထည့်လိုက်တယ်။ ဆရာသူ့မှာ ငွေကိစ္စ ပြဿနာ ဖြစ်နေတယ်လို့ ပြောထည့်လိုက်တယ်။

အစ်ကို့ စကားလည်း ဆုံးရော ဆရာက ဆတ်ခနဲ သူ့ကိုလှမ်းကြည့်တယ်။ သူကလည်း ဖျတ်ခနဲ ဆရာ့ကို လှမ်းကြည့်တယ်။ ဆရာကြည့်လိုက်တဲ့ပုံက တွေ့လား ငါ့တပည့် အကြောင်းဆိုတဲ့ အဓိပ္ပာယ်ပါသလို၊ ဟိုလူ ကြည့်လိုက်တဲ့ပုံက ဟာ ခင်ဗျားတပည့် တယ်ဟုတ်ပါလား ဆိုတဲ့အကြည့်မျိုးကွ။ သူတို့နှစ်ယောက်ရဲ့ အာမေဍိတ် အကြည့် နှစ်ခု ပေါင်းဆုံ သွားကြတော့ ငါသိပြီလေ။ ငါပြောတာ တန်းခနဲ မှန်သွားပြီဆိုပြီး၊ သိလိုက်ပြီ။ မှန်သာမမှန်ရင် ဆရာက ငါ့လှည့်ကြည့်မှာကွ။ မှန်သွားလို့သာ ဟိုလူ့ကို လှမ်းကြည့်လိုက်တယ်ဆိုတာ ငါတွက်လို့ရပြီ။ အဲဒီလို ကြည့်နေရင်းက ဆရာက ဘာထပ်ပြောလဲဆိုတော့ ဘယ်လို ငွေမျိုးလဲ ကွတဲ့။

သူများငွေ၊ အများနဲ့ ဆိုင်တဲ့ငွေမျိုးနဲ့ ပြဿနာ ဖြစ်နေတာပါ ဆရာလို့ အစ်ကို ထပ်ပြောလိုက်တယ်။ အဲဒီလို ပြောလိုက်တော့ ဆရာက ကဲ လေးမြင့်၊ မင်းမြင်တဲ့ အတိုင်းပဲ။ ငါ့တပည့်လေးဟာ ဘာမှ သိနေတာမဟုတ်ဘူး။ သူ့ဟာသူ တက်လာတယ်။ ပြီးတော့ ငါ့ဘေးဝင်ထိုင်တယ်။ မင်းနာမည်ကိုသာ ပြောပြီး ငါကမေးတယ်။ မင်းနာမည်ကို ကြားလိုက်တာနဲ့ သူကဒေါက်ခနဲ ပြောထည့်လိုက်တယ်။ မင်းရှေ့တင်ပဲ ဒီကောင် ဘာမသိညာမသိနဲ့ ပြောထည့်လိုက်တာ ဟုတ်မနေဘူးလားလို့ ဟိုလူ့ကို ပြောလိုက်တယ်။ ဟိုလူက ဟုတ်တယ်ဆရာ၊ ဒါကြောင့် ကျွန်တော် ဆရာ့တပည့်ကို ကြည့်နေတာလို့ ပြန်ပြောတယ်။ ဒါ အစ်ကို သောကြာအခါမှာ ကိုလေးမြင့်ကို ပြောလိုက်တဲ့အဟော၊ အစ်ကို မလာခင်က သူရဇ္ဇအခါမှာ ဆရာက သူ့ကို ဘယ်လို ဟောထားသလဲ ဆိုတော့ ဒီအချိန်မှာ မင်းနဲ့ ငါနဲ့ တွေ့ရတယ်။ မင်းရဲ့ အတွေးအခေါ် အယူအဆတွေဟာ အတော်ကြီးကို လွဲမှားနေတယ် လေးမြင့်တဲ့။ ဆရာက သူရဇ္ဇအခါ တည့်တည့်မှာ လေးမြင့် နာမည် ပင်းယ ဇောက်ထိုး မိနေပုံကို ကြည့်လိုက်ပြီး ဟောလိုက်တာပေါ့ကွာ။ အတွေးအခေါ် အယူအဆ လွဲတယ်ဆိုတဲ့ သဘောကတော့ လံဘူး၊ စသာ၊ ရှောင်ကြဉ်စွာ ဝေးစွာသူရဇ္ဇ ဆိုတဲ့ လင်္ကာရဲ့ သတ္တိအတိုင်းပါပဲ။ လေးမြင့် ဆိုတော့ သူရဇ္ဇအခါမှာ လံဘူးဖြစ်နေလို့ သူရဇ္ဇဆိုတဲ့ တနင်္ဂနွေက ဝေးဝေး ရှောင်ရမယ်ဆိုတဲ့ သဘောပါပဲလေ။ တနင်္ဂနွေဂြိုဟ် ပျက်နေတဲ့သဘောပဲ။

ဒါကြောင့် အတွေးအခေါ် အယူအဆတွေ လွဲနေတယ်လို့ ဆရာ ပြောခဲ့တာနေမယ်။ အဲဒါကတော့ ထားလိုက်ပါတော့။ ဆရာကိုယ်တိုင် ပြောပြတဲ့ စကားကတော့ သူရဇ္ဇအခါမှာ လေးမြင့်က အကောင်းလာတာ မဟုတ်ဘူး။ (လံဘူး ဖြစ်နေတာကို ဆိုလိုဟန် ရှိတာပေါ့ကွာ) အခိုက်ကို အရင် စကြည့် လိုက်တယ်တဲ့။ အခိုက်မှာက စနေ ရှိနေတယ်လေ။ အဲဒီ စနေနဲ့ ဗုဒ္ဓဟူးနံ လေးမြင့်နဲ့က ဒန်းလှ တော်နေတယ်။ ဒီကောင် သက်ရှိ ကိစ္စခိုက်တာ မဟုတ်တော့ဘူး။ သက်မဲ့ခိုက်တာ သက်မဲ့ ပစ္စည်းကြောင့်ခိုက်တာ။ ဒီမှာရှိနေတဲ့ စနေ အခိုက်က ကြည့်ရင် နဝင်းမှာ ကြာသပတေး ရှိနေတယ်။ ဒီကောင် ငွေကုန်ကြေးကျ များတော့မယ်ဆိုပြီး၊ ဆရာက အရင်ဟောထားသတဲ့ကွ မောင်အောင်မြတ်။

“ကျွန်တော် အတော်သဘောကျတာပဲ အစ်ကို၊ ပညာနဲ့ ပိုင်းခြား ဆုံးဖြတ်ကြတဲ့ ပုဂ္ဂိုလ်များဟာ ဘယ်အချိန်မှာပဲ ဘယ်သူ့ကို ပြောလိုက် ပြောလိုက်၊ နေ့တွေ၊ နေရာတွေ၊ တွေ့ပုံ တွေ့နည်းတွေ မတူကြပေမယ့် သုံးသပ်လိုက်ပြီး ထွက်လာတဲ့ အဖြေက တူနေတယ်နော် အစ်ကို၊ အဲဒါကို ကျွန်တော် သိပ်သဘောကျနေတာ။”

အေး မင်းပြောလို့ သွားသတိရတာလေး တစ်ခုကို ပြောပြဦးမယ်။ ဒါကတော့ ဓာတ်တွဲတိုင် သင်နေတုန်း၊ ကြားဖြတ် ဗဟုသုတအဖြစ် ပြောတာပါ။ အခုသင်နေ တဲ့သင်ခန်းစာတော့ မဟုတ်ဘူးပေါ့။ ဒါပေမယ့် သင်ပြီးသားတွေမို့ ဗဟုသုတရအောင် ပြောလိုက်ဦးမယ်။

တစ်ခါတုန်းက အစ်ကိုက ပြောလိုက်တယ်။ သူအိမ်ထောင်ရှိမှန်း အစ်ကိုက သိပြီးသားလေ။ ဒီတော့ သူငယ်ချင်း၊ မင်းငါ့ဆီလာတဲ့ အချိန်က တို့ဘုရားရှင် တောထွက်တော်မူတဲ့ အခါကွ။ ဒီအခါတွေမှာ များသောအားဖြင့် အိမ်ထောင်ရေးတွေ ကသောင်းကနင်း ဖြစ်တတ်တယ်။ ငွေကြေး အခက်အခဲတွေ ကြုံရတတ်တယ်လို့ ပြောလိုက်တယ်။ အဲဒီတော့ သူငယ်ချင်းက ဟာသိပ်ဟုတ်တယ်၊ ငါ့မိန်းမနဲ့ ငါနဲ့ စကားပြောရတာ သိပ်မကောင်းလို့ ငါ့အမေအိမ်မှာ ဆင်းအိပ်နေတာ (၂) ရက်ရှိပြီတဲ့။ စီးပွားတွေ အဆင်မပြေရတဲ့ ကြားထဲ အဲဒီမိန်းမက တစ်မှောင့်တဲ့။ သူက အဲဒီလို ပြောတယ်။ ဒါနဲ့ ပဲသူ့အတွက် ယတြာတွေ၊ ဘာတွေ လုပ်ဖို့ တိုင်ပင်ရအောင် ကဲ ငါ့ဆရာဆီ ငါသွားမယ်၊ မင်းလိုက်ရင် လိုက်ခဲ့လို့ ပြောလိုက်တယ်။ သူလည်း အားရ ဝမ်းသာပဲ လိုက်လာတယ်။ ဆရာ့ဆီ ရောက်တော့ ဂုရုအချိန် တောင်ရောက်သွားပြီ။ အစ်ကို့ သူငယ်ချင်း နာမည်က ထွန်းထွန်းတဲ့။ သူအဲဒီနေ့က ဝတ်လာတဲ့ အင်္ကျီက အနီရောင်လွှမ်းတဲ့ အနီရောင်ဘက်များတဲ့ အင်္ကျီ။ ဒါပေမယ့်နော် အစ်ကို သူ့ကို ပြောလိုက်တုန်းက နာမည်ရော အင်္ကျီရော ဘာမှ မကြည့်လိုက်ဘူး။ စန္ဒြောအခါ တစ်ခုတည်းကိုပဲ ကြည့်တာ။ မှတ်မိတယ်နော်။

“ဟုတ်ကဲ့ မှတ်မိပါတယ်။”

အေး အဲဒီလိုနဲ့ ဆရာ့ဆီ ရောက်တော့ ဆရာ့ရှေ့မှာ တို့နှစ်ယောက် ငြိမ်ငြိမ် သက်သက်လေး ထိုင်နေကြတယ်ပေါ့ကွာ။ တစ်အောင့်လောက် ကြာတော့ ဆရာက ထွန်းထွန်းကို လှမ်းကြည့်ပြီး ငြိမ်နေတယ်။ ပြီးတော့မှ အစ်ကို့ ဘက်လှည့်ကြည့်ပြီး ဟေ့ကောင် မောင်မောင်သန်း၊ မင်းသူငယ်ချင်းဟာ အိမ်တွင်းရေး ပြဿနာ ဖြစ်နေပါလားတဲ့။ အစ်ကိုက ဟုတ်ပါတယ် ဆရာလို့ပြောတော့၊ ဟုတ်ရင် သူတစ်နေရာ ကနေ တစ်နေရာကို ယာယီရွေ့လိမ့်မယ်တဲ့။ ထွန်းထွန်းဟာ ဆရာ့မျက်နှာကို ကြည့်ပြီး ပါးစပ်ကြီး အဟောင်းသားနဲ့ အံ့ဩလွန်းလို့ ဘာမှတောင် မပြောနိုင်ရှာတော့ဘူး။ ပြီးတော့မှ အစ်ကို့ကို ကြည့်ပြီး၊ ငါနေရ ထိုင်ရတာတောင် သိပ်မလုံတော့ဘူးလို့ ကပ်ပြောတယ်။ ဆရာပြောလိုက်တာက ရှင်းပါတယ်။ ဂုရုချိန်မှာဆိုတော့ ဂုရုအခါနဲ့ ရောက်လာတဲ့ ထွန်းထွန်း ဝတ်ထားတဲ့ အင်္ကျီအနီရောင်ကို လှမ်းချိန်လိုက်တာပဲ။ အဲဒီနှစ်ခုက (ပ-အောင်) ဖြစ်နေတာကိုး။ (အောင်-ပ)ဟာ အပြင်မိတ်လေ သက်မဲ့။ (ပ-အောင်) ကျတော့ သက်ရှိ။ ပြီးတော့ အပြင်မိတ်ပျက်ပြီး အတွင်းရန် ဖြစ်နေတာကိုး။ ဒါပေမယ့် အတွင်းရန် မစစ်ဘူးပေါ့ကွာ။ ဒီတော့ အမြဲအစဉ် ကွဲသွားတဲ့ သဘောတော့ မဟုတ်ဘူးပေါ့။

“ယာယီ ရွှေ့လိမ့်မယ်ဆိုတာကရော အစ်ကို။”

အဲဒီလို အမြဲအစဉ် ကွဲသွားတဲ့ သဘောမဟုတ်လေတော့ ကြာသပတေး အခါရဲ့သတ္တိ အတိုင်း၊ တစ်နေရာကနေ တစ်နေရာကို ရွှေ့လိမ့်မယ်လို့ နံတော်စဉ်နဲ့ ပြောလိုက်တာပါ။ ဒါပေမယ့် ခုနပြောတဲ့ မစစ်တဲ့ အတွင်းရန် ဖြစ်နေလေတော့ အစဉ်အမြဲ ကွဲသွားတဲ့ သဘောမဟုတ်ဘူးဆိုတဲ့ သဘောနဲ့ တစ်နေရာကနေ တစ်နေရာကို ယာယီ ရွှေ့လိမ့်မယ်လို့ ပြောခဲ့တာပဲ။

“သိပ်သဘောကျစရာ ကောင်းတာပဲနော် အစ်ကို။”

နေဦး မပြီးသေးဘူး။ အဲဒီလို ပြောပြီး သိပ်မကြာခင်မှာ ဆရာနဲ့ ဖိုထိုးဖော် ထိုးဖက် ဖြစ်တဲ့ တရုတ်အဘိုးကြီးက အပြင်ကနေ လုံတွေဝယ်ပြီး ပြန်လာပါလေရော။ အစ်ကို့လည်းမြင်ရော ကောင်လေး၊ မင်းတောင် ရောက်နေပြီကိုးတဲ့။ အစ်ကိုကလည်း ပျာပျာသလဲထပြီး၊ သူ့လက်ထဲက လုံတွေကို ခရီးဦးကြိုပြု လှမ်းယူရင်း နေရာချလိုက်တယ်။

အဲဒီအခါမှာ ကောက်ကာငင်ကာနဲ့ ထွန်းထွန်းကို တစ်ချက်ကြည့်လိုက်ပြီး ဟိုဟာ မင်းသူငယ်ချင်းလားတဲ့။ အစ်ကို့ကို မေးတယ်။ အစ်ကိုက ဟုတ်ပါတယ်အဘ လို့လည်း ပြောရော၊ အခု ဘယ်အခါရောက်ပြီလဲ ကောင်လေးတဲ့။ အစ်ကိုက နာရီကို မကြည့်ဘဲ ခုနဂုရုအခါပဲ ပြောတော့မယ် လုပ်ပြီးမှ မျက်လုံးက နာရီကိုရောက်သွားတာနဲ့ ချက်ချင်း ပြင်ဖြေလိုက်ရတယ်။ ဂုရုအခါက ကျော်သွားပြီ။ ဂုအဲအဲ ဘောမအခါပါ အဘလို့ ဖြေလိုက် ရတယ်။ အေးငါက လုံဝယ်လာတယ်။ မင်းသူငယ်ချင်းက အနီရောင် ဝတ်ထားတယ်ဆိုတော့ တနင်္ဂနွေနဲ့ ဗုဒ္ဓဟူးက ပြီးပြီ။ ကျန်တာဘာ ကျန်လဲဟေ့တဲ့၊ ထပ်မေးတယ်။ အစ်ကိုက စနေပဲ ရှိပါတော့တယ် အဘလို့ ပြောတော့။ မင်းသူငယ်ချင်းဟာ ပြဿနာရှိနေတယ် ကောင်လေးတဲ့။ အစ်ကိုက ဟုတ်ပါတယ် အဘဆိုပြီး ထွန်းထွန်းမျက်နှာကို လှမ်းကြည့်လိုက်မိတယ်။ ဟုတ်ရင် ဒီကောင် ခရီးယာယီ ထွက်လာတဲ့ကောင်ပဲတဲ့။ ခြွေ၊ သိမ်း၊ ရှု (ယာယီ) ဆိုတဲ့ အတိုင်း အင်္ဂါအခါကို တည့်တည့် ဟောထည့်လိုက်တာကွ။ ထွန်းထွန်းမျက်နှာဟာ တော်တော်လေး လန့်သွားပုံရတယ်။

ပြီးတော့ ဘာဆက်ပြောလဲဆိုတော့ အင်္ဂါအခါမှာ တနင်္ဂနွေဟာ စုတ်အိမ်မှာရှိနေတယ်။ အပေါ်မှာ ဗုဒ္ဓဟူးစီးတယ်။ အင်းဝပဲ၊ ဒီကောင် အိမ်ထောင်ရှိလားကွတဲ့။ ရှိပါတယ် အဘလို့ပြောတော့၊ ရှိရင် အခုလို ခရီးယာယီ ထွက်လာတာ အိမ်ထောင်ဖက်နဲ့ အဆင်မပြေ လို့ကွတဲ့။ အဲဒီလို ပြဿနာရှိနေပြီ မှန်ရင် သူခရီးထွက်တာ သူ့အမေတို့၊ သူ့အစ်မတို့ အိမ်ပဲဖြစ်မှာပါ။ ဒီကောင် ပေါက်လွှတ် ပဲစားတော့ မသွားပါဘူးတဲ့။ ပြီးတော့ ငွေရေးကြေးရေး အခက်အခဲတွေလည်း ကြုံနေတဲ့ ကောင်ပဲတဲ့။ အဲဒီလို ကရားရေလွှတ် မတ်တတ်ပြောပြီးမှ အိမ်ထဲကို ဆက်လျှောက် သွားတော့တယ် ညီလေးရေ။

“ဟာ အရမ်းလန့်ဖို့ ကောင်းတဲ့ ဟောကိန်း တွေပဲနော်။”

လန့်ဖို့ကောင်းတာတော့ အမှန်ပဲ။ ဒါပေမယ့် မင်းစဉ်းစားကြည့်။ ထူးဆန်းတာ ဘာမှမပါဘူး။ သူတို့ဟာ အင်မတန် ရိုးစင်းစွာနဲ့ ကလေးကစားတဲ့ အဆင့်သာသာလောက် သဘောထားပြီး ပြောခဲ့ကြတာကွ။

“ဟုတ်တယ်နော် အစ်ကို၊ ရိုးရိုးလေးပဲ ကြည့်တာ၊ ဘာမှမပါဘူး။”

မကွန့်ဘဲနဲ့ တိုက်ရိုက် ရိုးသားစွာကြည့်ခြင်းရဲ့ အနှစ်သာရကို မင်းတွေ့ပြီ မဟုတ်လား။ အေး အစ်ကို ဆိုလိုချင်တာကတော့ သူ့ဟာသူ ဘာကိစ္စတွေ၊ ဘာပြဿနာတွေ ကြုံလာကြုံလာ၊ ပညာရှင်တွေ ရှေ့မှောက်ကို ရောက်ပြီဆိုရင် ဆုံးဖြတ်ချက်ချတာ တစ်ခုတည်း ဖြစ်နေ ကြတယ် ဆိုတာကိုပဲ။ ဒါမှ ပညာဖြစ်တော့မပေါ့ ညီလေးရာ။",
"imagelink":"https://i.pinimg.com/736x/ef/7b/51/ef7b51fb7897cdbe909e8923ea852b3d.jpg",
"videolink":"",
"notetext":"",
"openlink":""
},
{
"title":"နဝင်းနှင့် အခိုက် (၄)",
"subtitle":"နောက်ဆုံးပိုင်း",
"sirname":"ဆရာ ဦးမောင်မောင်သန်း",
"book":"ဒါပေါ့ ညီလေး။ ဒီလိုနဲ့ပဲ တဖြည်းဖြည်း တက်ယူကြရတာပေါ့။ ကဲထား၊ ခုန စကားဝိုင်းလေး ဆက်မယ်။ မပြီးသေးဘူး။ အဲဒီလို အိတ်ထဲမှာပါတဲ့ ပိုက်ဆံကို မေးပြီးတဲ့ သူလည်းပြီးရော တော်တော်လေး ငြိမ်ချက်သား ကောင်းသွားကြတယ်။ တော်တော်လေး ကြာတော့မှ တစ်ယောက်က ငါဒီကိုမလာခင် ငါ့မိန်းမနဲ့ စကားပြောခဲ့တယ်။ အဲဒါ ဘာအကြောင်းလဲတဲ့။ မေးတဲ့လူက ဗုဒ္ဓဟူးအမည် သမားကွ။ သူ့မေးခွန်းလည်း ပြီးရော အားလုံးဟာ ပါးစပ်လေးတွေ အဟောင်းသားနဲ့ ဘယ်လို ဆက်ပြောရမှန်းကို မသိကြတော့ဘူးပေါ့ကွ။ စဉ်းစားချင်စိတ်လည်း မရှိကြတော့ဘူးနဲ့ တူပါရဲ့။

တော်တော်လေး ကြာတဲ့အထိ တစ်ယောက်မှ မလှုပ်ကြတော့ဘူး။ အဲဒီလို တစ်ယောက်မှ မလှုပ်တော့မှ အစ်ကိုက စဉ်းစားတယ်။

“ဟင် သူတို့စဉ်းစားရင် အစ်ကိုက ဘာဖြစ်လို့ မစဉ်းစားတာလဲ။”

အစ်ကိုက မတိုးရဲလို့ပေါ့ကွာ။ ငွေကြေး အရှိန်အဝါပေါ့။ ထားလိုက်ပါ။ ဒါတွေ။ အဲဒါနဲ့ တစ်ယောက်မှလည်း မလှုပ်ရော၊ အစ်ကိုက စဉ်းစားတယ်။ အခုအခါက သောရီအခါ ညပိုင်း။ မေးတဲ့လူက ဗုဒ္ဓဟူး။ သူ့မေးခွန်းက သူဒီမလာခင် သူ့မိန်းမနဲ့ စကားတစ်ခွန်းပြောခဲ့တယ်။ အဲဒါ ဘာအကြောင်းလဲဆိုတဲ့ မေးခွန်း။ ဟုတ်ပြီ။

ဒါဖြင့် မေးခွန်းကို တိုက်ရိုက်စဉ်းစားလိုက်ရင် စကားပြောလာတဲ့ အကြောင်းပဲ။ စကားဆိုကတည်းက ခရီး စကား လှုပ်ရှားဆိုတဲ့ ပရိယာယ်ရတဲ့ သောကြာကို ယူရတော့မယ်ဆိုပြီး အစ်ကို တွေးလိုက်တော့တယ်။ ဒါဖြင့် အဲဒီသောကြာဟာ သောရီအခါမှာ အခိုက်အဖြစ် အမြစ်မှာရှိနေတယ်။ လှမ်းမြင် လိုက်ပြန်ပြီ။ နဝင်းက ရာဟု၊ ဒါဖြင့် ကောင်းပြီ။ ရာဟုကို အဖြေ ထပ်ရှာတော့မယ်။ အစ်ကို စဉ်းစားပုံက သူများတွေနဲ့တော့ မတူဘူး။ နည်းနည်း လွဲနေတယ်။ ဒါပေမယ့် ကိုယ့်အတွေးနဲ့ပဲ ကိုယ်စဉ်းစားတာမို့ ဘယ်သူ့နောက်ကိုမှ လိုက်မတွေးဘူး။ ခပ်ရဲရဲပဲ။ ဘယ်လို စဉ်းစားလဲဆိုတော့ နဝင်းက ရာဟုကို အရင် စဉ်းစားကြည့်တယ်။ မုန်တိုင်း။ ဟုတ်ပြီ။

ဂြိုဟ်ပရိယာယ်အရ ရာဟုက မုန်တိုင်း၊ ညပိုင်းကိုး။ ရာဟုကို မုန်တိုင်းလို့ စဉ်းစားပြီးတာနဲ့ အခိုက်က သောကြာကို ပြန်တွေး ကြည့်လိုက်တယ်။ သောကြာ ရေနောက်။ ထွက်လာပြန်ပြီ။ ပရိယာယ်တစ်ခု။ ဒီတော့ ရေနောက်နဲ့ မုန်တိုင်းနဲ့ ပေါင်းစပ်လိုက်ရင် လှိုင်းကြီး စမြဲပဲ။ မဟုတ်ဘူးလား၊ ဟုတ်လားကွ။

“ဟာ ဟုတ်တယ် အစ်ကို။ လှိုင်းကြီးတဲ့နိမိတ်ပဲ။”

ဒါဖြင့် လှိုင်းကြီးတယ်ဆိုတာ အစဉ် မချောတာ။ အဖုအထစ် ကြီးကြီးမားမားဖြစ်တာ။ တွန်းလိုက် ဆွဲလိုက် ပြဿနာမျိုး ဖြစ်တာဆိုတော့ ထပ်စဉ်းစား လိုက်ရင် ဒါဟာ ရန်ဖြစ်တာပဲ ဖြစ်မယ်။ ဒါကြောင့် ရန်စကားပဲ ပြောခဲ့ရမယ်လို့ စဉ်းစားလိုက်တယ်။

“ဟုတ်လား အစ်ကို။”

နေဦးကွ။ ငါမပြော ရဲသေးဘူး။ သေချာအောင် ထပ်ပြီး စဉ်းစား လိုက်ရသေးတယ်။ သူက ဗုဒ္ဓဟူး နာမည်သမားကိုး။ ဓာတ်ဖက် ပြည့်စုံရာ ပြည့်စုံကြောင်းကို ကြည့်ရင် သောကြာ ဝံသေ (၄-၆) ဖြစ်မှ ဓာတ်ဖက် ပြည့်စုံမှာကိုး။ အဲဒီ ဝံသေ ဖြစ်ဖို့ သောကြာ လိုတယ်လေ။ အဲဒီ သောကြာက ခိုက်နေတာကိုး။ ဓာတ်ဖက် ပျက်ရင် အတွေးအခေါ် အယူအဆ ပျက်စမြဲပဲကွ ညီလေး။ ဒါကြောင့် သေချာပြီ။ ရန်စကားပဲ ပြောခဲ့ရမယ်လို့ တွေးလိုက်ပြီး အစ်ကို တွေးတဲ့အတိုင်း ပြောချလိုက်တယ်။

ခင်ဗျားတို့ ပြောခဲ့တာ ရန်စကားပဲ ဖြစ်မယ်။ ရန်ဖြစ်ခဲ့တာပဲ ဖြစ်မယ်လို့ ပြောလိုက်တယ်။

“ဘယ်လိုတဲ့လဲ။”

အဲဒီမှာ အဲဒီလူက တန်းပြီး ဝန်ခံတာပဲဟေ့။ ဟုတ်တယ်တဲ့။ အစ်ကိုကလည်း အားတွေ ဝင်လာပြီမို့ ဟုတ်ရင် ခင်ဗျားက ရှုံးနိမ့်ခဲ့ ရလိမ့်မယ်လို့ ထပ်ပြောလိုက်တယ်။ အဲဒါကျတော့ မဟုတ်ဘူးတဲ့ကွ။

“ဟင် ဘာဖြစ်လို့ လွဲသွားတာလဲ။”

ဒီလိုလေ။ လှိုင်းကြီးရင် လှိုင်းပေါ်မှာရှိတဲ့ လှေလေးဟာ လှိုင်းဒဏ်ကြောင့် လူးလှိမ့် နေရမယ်လေကွာ။ ဆောက်တည်ရာ မရပေါ့။ ဒါကိုကြည့်ပြီး ငါပြောလိုက်တာပါ။ ဒါပေမယ့် လွဲသွားတယ်။ ငါလည်း လွဲလည်း လွဲရော တစ်ချိန်လုံး နားစွင့်နေတဲ့ ဆရာက မင်းသိပ်လော သွားတာကိုးတဲ့။ လှိုင်းကြီး လှေအောက်ဆိုတဲ့ စကား မင်းမေ့သွားတာကိုးတဲ့။ ဒီစကားအရ လှိုင်းဘယ်လောက် ကြီးကြီး လှေကအပေါ်က အသာစီး ရထားတာပဲတဲ့။

ဒီတော့မှ ငါလည်း စိတ်ညစ်သွားတော့တယ်။ ငါတွေးတာတွေဟာ တစ်ခါတစ်ခါ ပေမမီဒေါက်မမီ သေးပါလားဆိုပြီး စိတ်ဓာတ်လည်း ကျသွားတယ်။ ဖြစ်စဉ်ကတော့ အဲဒီ ဗုဒ္ဓဟူးသားဟာ အိမ်က ထွက်ခါနီး သူ့မိန်းမကို ပြောခဲ့သတဲ့။ သူ့မိန်းမရဲ့ တူမက အိမ်မှာနေတာကိုး။ ခဏခဏ စကားခလောက်ဆန်လို့ ပြဿနာ အမြဲတက်ရ တယ်တဲ့။ အဲဒီနေ့က အဲဒီ ဗုဒ္ဓဟူးသားနဲ့ ရန်ဖြစ်ပြီး၊ ဗုဒ္ဓဟူးသားက ဒီလာခါနီး လည်းကျရော ငါပြန်လာရင် မင်းတူမ မျက်နှာ မကြည့်ချင်ဘူး။ သူ့အမေအိမ် သွားပြန်ပို့လိုက်လို့ မှာခဲ့တာတဲ့။ ဒါကြောင့် ဗုဒ္ဓဟူးသားက အနိုင်ပြောခဲ့တာလို့ ပြောတာပေါ့။ ဒီမှာတင် ငါ့ကို ဝိုင်းမေး ကြပါလေရော။ ဟေ့ကောင် မင်းဘယ်လို ပုံစံနဲ့ ပြောလိုက်တာလဲဆိုပြီး ဝိုင်းမေးကြတယ်။ အစ်ကိုက ဘာပြောလဲဆိုတော့။ ဒါရှင်းပါတယ်။ ဒီအချိန်မှာ သောကြာ ခိုက်နေတာပဲ။ သူပြောတာက ငါ့မိန်းမနဲ့ စကားတစ်ခွန်း ပြောခဲ့တယ်လို့ ပြောတာပဲ။ မိန်းမဆိုတဲ့ ဇနီးမယားဂြိုဟ် ပရိယာယ်ကို ကြည့်ရင်လည်း သောကြာ၊ စကားဆိုတဲ့ ပရိယာယ်ကို ကြည့်ရင်လည်း သောကြာ၊ ဒါကြောင့် အဲဒီသောကြာဟာ ဒီအခါမှာ ခိုက်နေတာပဲ။

ဒါကြောင့် အကောင်း မပြောနိုင်ဘူး။ ရန်စကားပဲ ဖြစ်ရမယ်လို့ ပြောခဲ့တာဆိုပြီး ဆင်ခြေပေးလိုက်တယ်။ အဲဒီတော့မှ အားလုံး ဟာခနဲ ဖြစ်သွားတယ်။ ရိုးရိုးလေးတွေးပြီး ပြောတာပါလားလို့လည်း အာမေဍိတ် ပြုကြတယ်။ အစ်ကိုကတော့ အစ်ကို တွေးတာတခြားမို့ မလုံမလဲဖြစ်ပြီး၊ ဆရာ့ကို လှမ်းကြည့်လိုက်မိတယ်။ ဆရာကလည်း အဲဒါကို သိနေတဲ့ အမူအရာနဲ့ ပြုံးပြီးအစ်ကို့ကို ကြည့်နေတယ်။ ပြီးတော့ ခေါင်းညိတ်တယ်။ သူ့လူတွေကိုလည်း ပြောတယ်။ ဘာကိုမဆို ဝေ့ဝိုက်မတွေးနဲ့ တည့်တည့်တွေး။ တည့်တည့်တွေးခြင်းကသာ အမှန်ကို ပို့ပေးစမြဲပဲတဲ့၊ အလှမ်းကျယ်ရင် အလယ်လပ် တတ်တယ်တဲ့။

ဒီလိုလည်း ဆရာပြောပြီးရော၊ အဲဒီမှာ အစ်ကို့ကို အလကားနေရင်း မေတ္တာမဲ့နေတဲ့ သူက ဆရာ့ကို လှမ်းပြောတယ်။ ခင်ဗျားက မောင်မောင်သန်းကို ဘယ်လောက်တောင် ကျိတ်သင်ထားလဲ မသိဘူးတဲ့ကွာ။ (အမှန်တကယ် အမြင်မှာ စကားတစ်ခွန်း ပြောခဲ့သည်ဟုဆိုသည်။ ထို့ကြောင့် စကားပရိယာယ် အခိုက် သောကြာကို ဆင်ခြင်ပြီး နဝင်းမှ ရာဟုကို လှမ်းမြင်သည်။ ဓာတ်သဘောနှင့် မုန်တိုင်းအဖြစ် မြင်လိုက်မိသောကြောင့် သောကြာကို ရေနောက်အဖြစ် ထပ်မံကြည့်လိုက်၏။ ထိုအခါ လှိုင်းကြီးသော နိမိတ်ကို စဉ်းစားလိုက်ပြီး ရန်စကားဖြစ်ခဲ့ရမည်ဟု သုံးသပ်ခဲ့ရပါသည်။)

“ဟင် တော်တော် ခွကျတဲ့လူတွေပဲ။”

သူက ငွေကြေးလည်း အချမ်းသာဆုံးကွ။ သင်တန်းကို သူကဖျက်လိုက်တာနဲ့ ပျက်တယ်။ ဒီနေ့ မသင်ဘူး။ လက်ဖက်ရည်ဆိုင် သွားကြမယ်။ လာလို့ သူက စလိုက်ရင် အားလုံးဟာ မငြင်းရဲကြဘူး။ ဟိုရောက်လို့ လက်ဖက်ရည် ဆိုင်မှာ ဝိုင်းထိုင်ကြလို့ လူ (၆) ယောက်ရှိရင် (၅) ခွက်ပဲမှာတယ်။ အစ်ကို့ရှေ့မှာ အမြဲတမ်း ကွက်လပ်ပေါ့ကွာ။ အစ်ကိုကလည်း ရေနွေးတောင် မသောက်ရဲခဲ့ပါဘူး ညီလေးရာ။ အဲသလို လူက ထပြောတော့၊ ဆရာက နည်းနည်း အံ့ဩသွားပုံ ရတယ်။

ဒီကောင်လေးဟာ မင်းတို့လောက်တောင်မှ မသင်ရပါဘူးကွာတဲ့။ မျက်နှာလည်း အငယ်ဆုံး။ ငါ့အဆူအဆဲ အထိုးအကြိတ်လည်း အခံရဆုံး။ ဒါကြောင့် ဒီကောင်လေးကို ငါဘယ်လိုလုပ်ပြီး ကျိတ်သင်ဖို့ ဖြစ်နိုင်မလဲ။ မင်းတို့ စဉ်းစားပါလို့ ဆရာကပြောလိုက်တယ်။ ဆရာလည်း အဲဒီလိုပြောပြီးရော၊ ခုနက ငွေရှင်က ကဲဒါဖြင့် ငါမေးမယ်။ ဖြေနိုင်တဲ့ ကောင်ဖြေစမ်းဆိုပြီး ထလုပ်တော့တာပဲ။

“သူဘာမေးလဲ အစ်ကို။”

သူကမေးတာ မဟုတ်ဘူးကွ၊ ရေးတာ။ စာရွက်အလွတ် တစ်ရွက် ဆုတ်ဖြဲလိုက်ပြီး၊ သူ့ဟာသူ ကွယ်ရေးတာ။ ပြီးမှ ကဲ ငါရေး ပြီးပြီ။ ဒီအထဲမှာ ဂဏန်း တစ်လုံးတည်း ရေးထားတယ်။ ဘာဂဏန်းလည်း ပြောစမ်းတဲ့။ အားလုံးဟာ ငြိမ်နေကြတယ်။ အစ်ကိုကတော့ စဉ်းစား တယ်ပေါ့ကွာ။ သူက လျှို့ဝှက်တတ်သော လှုပ်ရှားမှု တစ်ခုကို ပြုလိုက်တာ။ ဆရာ သင်ပေးထားတယ်။ အခိုက်ဟာ လျှို့ဝှက် ဖုံးကွယ်ခြင်းနဲ့လည်း ဆိုင်သတဲ့ကွ။ ဒီတော့ လျှို့ဝှက်ခြင်း၊ လှုပ်ရှားခြင်း ဆိုတဲ့ဂြိုဟ် ပရိယာယ်တွေ၊ ဂြိုဟ်အနေအထား တည်ပုံတွေအရ သောကြာပဲ။ ငါကတော့ ဆရာပြောတဲ့ စကားအတိုင်း အခိုက်အကြောင်း မြင်မှတော့ နဝင်းပဲ လှမ်းကြည့်တော့တယ်။

ညပိုင်းဆိုတော့ ဗုဒ္ဓဟူးက နေရာဟု ပြောင်းသွားပြီ။ ဒီလိုဆို (၄) မဖြစ်နိုင်ဘူး။ (၈) ပဲဖြစ်မယ် ဆိုပြီး အစ်ကို့ အိတ်ထဲမှာ ပါတဲ့ စာရွက်အဖြူ သေးသေးလေးပေါ်မှာ ရေးတော့မယ့် ဆဲဆဲခေါင်းထဲကို အတွေးတစ်ချက် ဖျတ်ခနဲဝင်လာတယ်။ ထိုပုဂ္ဂိုလ်ဟာ အေးချမ်းစွာနဲ့ မေးတာမဟုတ်ဘူး။ ဒါကြောင့် ရန်လိုခြင်း၊ အတိုက်အခိုက် ပြုလိုခြင်းဟာ ပါပဂြိုဟ်နဲ့ ဆိုင်တယ်။ ပါပဂြိုဟ် အရရော၊ ရန်လိုခြင်း၊ ရန်ဖြစ်ခြင်း ဆိုတဲ့သဘော အရရော ရာဟု ပုံစံပေါက်နေပြီး ရာဟု သဘောပရိယာယ်ကို ဒီလူတည့်တည့် ဆောင်နေပြီ။ ဒါကြောင့် (၈) တော့မဖြစ် နိုင်တော့ဘူး။ (၈) က နေလှမ်းမြင်တဲ့ အခိုက် သောကြာ (၆) ပဲဖြစ်ရမယ်လို့ ဆုံးဖြတ်လိုက်တယ်။ ကြည့်စမ်း။ ဝေသွားတတ်တာကို သတိကြပ်ကြပ်ထားနော်။

“ဟုတ်ကဲ့ အစ်ကို။”

အေး၊ (၆) လို့ရေးတဲ့ စာရွက်လေးကို လက်မှာကိုင်ထားပြီး၊ ငြိမ်ထိုင် နေလိုက်တယ်။ ဒါပေမယ့် ပါးစပ်က မဖြေတော့ဘူး။ သူများတွေ ဖြေတာကိုပဲ နားစွင့် နေလိုက်တော့တယ်။ ဘာဖြစ်လို့လဲဆိုတော့ အစ်ကို ဖြေလို့မှားသွားရင် ကောင်းတယ်။ မှန်သွားလို့ကတော့ ထပ်ပြီး အငြိုးခံရမှာ သေချာတယ် ညီလေး။ ဒါကြောင့် အစ်ကို မဖြေရဲတော့ဘူး။

(၁၅) မိနစ်လောက် ကြာတဲ့အထိ ဘယ်သူမှ မဖြေရဲမှန်းသိတော့မှ သူရေးထားတာကို သူဖြန့်ပြလိုက်တယ်။ (၆) တဲ့ကွ။ ဟာကြည့်စမ်း။ အဲဒါနဲ့ အစ်ကိုလည်း ဆရာ့နားကို မသိမသာ ကပ်သွားပြီး၊ ဟိုဟာလုပ်သလို၊ ဒီဟာလုပ်သလိုနဲ့ လက်ထဲက စာရွက်လေးကို ဆရာ့ကို ပေးလိုက်တယ်။ ဆရာက သေချာကြည့် လိုက်ပြီး၊ အစ်ကို ရေးထားတဲ့ (၆) ဂဏန်းကိုလည်း မြင်ရော အံ့ဩသွားပုံရတယ်။ ဒါပေမယ့် အစ်ကို့ကို အဓိပ္ပာယ် အများကြီးပါတဲ့ အကြည့်နဲ့ တစ်ချက်ကြည့်လိုက်ပြီး အဲဒီစာရွက်လေးကို လုံးခြေ လွှင့်ပစ်လိုက်တယ်။

“ဟင် ဘာဖြစ်လို့လဲ အစ်ကို။”

ဆရာက အစ်ကို ဖြေနိုင်တာကို မသိစေချင်လို့ပေါ့ ညီလေးရာ။ ဒီလိုမှန်အောင် ဖြေလိုက်တာကို ဟိုပုဂ္ဂိုလ် သိသွားပြန်ရင် အစ်ကို့ကို ငြိုးတော့မယ်လေ။ ဒါကို ဆရာက သိတယ်။ အဲဒီ ပုဂ္ဂိုလ် ငြိုးသွားပြန်ရင် ငွေကြေးတစ်ပြားမှ မချမ်းသာတဲ့ အစ်ကို့အတွက် ပညာသင်ဖို့ ခက်သွားရတော့မယ် ညီလေး။ အစ်ကို သူတို့ အိမ်ရိပ်တောင် နင်းရမှာ မဟုတ်တော့ဘူး။ ဒါကိုဆရာက သိတယ်။

ဒါကြောင့် ဆရာဟာ အစ်ကို ဖြေနိုင်တာကို အသိအမှတ်ပြုပေမယ့် ဘယ်သူမှ အသိခင် ခြေဖျက်ပစ်လိုက်တော့တာပေါ့ ညီလေးရာ။ ဒါလည်း အစ်ကို့ အတွက်ပါ။ ဆရာက အစ်ကို့ကို ငဲ့လို့ပါ။ အစ်ကို့ကို ဘာမှသုံးမရတဲ့ကောင် တစ်ကောင် အဖြစ်ပဲ ဆရာက နေစေချင်လို့ပါ။

“ရင်နာဖို့ ကောင်းတယ်နော်။”

ဒါကတော့ ဒီလိုတွေးလို့လည်း မရဘူး ညီလေး။ ပညာသင်ချိန်ဟာ ဒီလို ဒုက္ခတွေ ရင်းခဲ့ရတာ မဆန်းပါဘူး။ အစ်ကိုကတော့ ပျော်တယ်။ စိတ်ဓာတ် မကျဘူး။ မင်းစဉ်းစား ကြည့်လေ။ ဆရာသင်ပေးတဲ့ ပညာက ကိုယ်ဆုံးဖြတ်ရဲရင် ဆုံးဖြတ်ရဲသလောက် တန်းနေတာပဲ။ နဝင်းနဲ့ အခိုက်ဟာ ပြေးလို့ကို မလွတ်ဘူး။ အဲဒါကို အရမ်း အံ့ဩစရာကောင်းတယ်။ ဘာဖြစ်လို့ ဒီဂဏန်းလေးတွေဟာ မလွဲစတမ်း တည်နေတာပါလိမ့် ဆိုပြီးတွေးနေရတာကိုက အရမ်းပျော်စရာကွ ညီလေးရ။

“ဟုတ်ကဲ့ပါ အစ်ကို။ ကျွန်တော်လည်း ပျော်ပါတယ်။”

ဟုတ်ပြီ၊ ဒါဖြင့် ဆက်ကြရအောင်။ ခုနပြောတဲ့ အတိုင်း (၆) ဂဏန်းပါတဲ့ စာရွက်လေးကို ဆရာက လုံးခြေလွှင့်ပစ် ပြီးတဲ့နောက် မိနစ်ပိုင်းလေး အတွင်းမှာ လှုပ်လှုပ်ရွရွ ဖြစ်လာကြ ပြန်တယ်။ ဒီတစ်ခါ လှုပ်လှုပ်ရွရွ ဖြစ်လာတာကတော့ ငွေရှင် မဟုတ်တော့ဘူး။ ဗုဒ္ဓဟူး နာမည်သမား တစ်ယောက်ကွ။ သူက ဘာပြောလဲဆိုတော့ မင်းတို့တွေ စမကြီး (၄) လုံးဆိုတာ ကြားဖူးလားတဲ့။ စ ဓ ဗ ဝ ဆိုတာ အားလုံး သိကြလို့ ကြားဖူးပါတယ်လို့ ဖြေကြတယ်။

ဖြေကြတဲ့ အသံတွေထဲမှာ အစ်ကို့ အသံလည်း ရောပါ သွားတယ်ပေါ့။ အဲဒီလိုလည်း ဖြေကြရော အဲဒီလူက သူ့လက်ဝါးမှာ တစ်ခုရေးလိုက်တယ်။ ပြီးတော့ ဆရာ့ဘက်ကို လှည့်ပြတယ်။ ပြီးတော့ လက်သီး ဆုပ်ထားလိုက်တယ်။ ပြီးတော့မှ အဲဒီ စ ဓ ဗ ဝ လေးလုံးထဲက တစ်လုံးကို ငါ့လက်ဝါးမှာ ရေးထားတယ်။ အဲဒါ ဘာအက္ခရာလည်း မှန်အောင် ပြောကြစမ်းတဲ့။ အားလုံးဟာ လှုပ်လှုပ်ရွရွ ဖြစ်လာကြပြန်ရော။ ဘာကို လှုပ်လှုပ်ရွရွ ဖြစ်လာကြသလဲဆိုတော့ ဒါသက်သက် ကတ်ဖဲ့မေးတာ။ ဒီလိုကြီး မေးလို့ကတော့ ဘယ်လို လူမျိုးက ဖြေနိုင်မှာမို့လဲ၊ ဘာညာဆိုပြီး ပွစိပွစိ ဖြစ်လာကြတာပဲ။ ပြီးတော့ အားလုံးငြိမ်ပြီး တွေးနေကြတယ်။

အစ်ကိုလည်း အစ်ကို့နည်း အစ်ကို့ဟန်နဲ့ စဉ်းစားတယ်။ အခါက စနေအခါ၊ ပြောတဲ့ လူက ဗုဒ္ဓဟူးနာမည်၊ (၄) ဂဏန်းက တိုင်ထိပ်နဝင်းမှာ။ (၄) က ပြောပြီဆိုတော့ အခိုက် (၆) ကို စဉ်းစားရတော့တာပေါ့။ (၆) ဆိုတော့ သောကြာနံ သ၊ ဟ သူမေးတာက စ ဓ ဗ ဝ လေးလုံးတည်းရယ်၊ သ၊ ဟ မပါဘူး။ ဒီတော့ သောကြာကိုပဲ နက်နက်နဲနဲ စဉ်းစားရတော့တယ်။ သောကြာဆိုတာ ရေနောက်၊ ဒါပေမယ့် ရေနောက်ဓာတ် တစ်ခုတည်းနဲ့ ဓာတ်ဖက် မပြည့်စုံဘူး။ ရေကြည်ဖြစ်တဲ့ ဗုဒ္ဓဟူးနဲ့တွဲမှ ဝံသေဆိုတဲ့ (၄-၆) ဓာတ်ဖက် ပြည့်စုံရာ ပြည်စုံကြောင်း ဖြစ်မယ်။ ဒါဖြင့် (၆) ဂဏန်းရဲ့ ဓာတ်တွဲဟာ (၄) ပဲ။ (၄) ဟာ ဗုဒ္ဓဟူး။ ဒါကြောင့် စ ဓ ဗ ဝ လေးလုံးထဲက ဗုဒ္ဓဟူးကို ရွေးရင် ၀ ပဲ။ အဲဒီလို စဉ်းစားလိုက်ပြီး ဝ ကို အစ်ကို့လက်ဝါးမှာ ဖောင်တိန်နဲ့ ရေးထားလိုက်တယ်။

“ဟုတ်လား အစ်ကို၊ သူရေးတာရော ဝ ပဲလား။”

ပြောဦးမယ်၊ ဘာမှ မဆိုင်ဘူးကွ။

“ဟင်။”

လူတွေ အားလုံးဟာ တစ်ယောက်တစ်ပေါက်နဲ့ အဖြေပေးကြ တာပေါ့ကွာ။ အစ်ကို့ အလှည့်ရောက်တော့ အစ်ကိုက ကျွန်တော် မတွေးနိုင်လို့ မဖြေနိုင်ပါဘူး။ ဉာဏ်မမီပါဘူးလို့ပဲ ပြောလိုက်တယ်။ တော်သေးတာပေါ့ကွာ။ လက်ဝါးမှာ ရေးထားတဲ့ ဝ ကိုသာ ပြလိုက်ရင် အရှက်ကွဲဦးမှာ သေချာတယ်။ တစ်ယောက်မှ မမှန်တော့မှ အဲဒီလူက သူ့လက်ဝါးကို ထောင်ပြီး ဖြန့်ပြတယ်။ သူ့လက်ဝါးမှာ ရေးထားတာက စ ကွ။

“ဘယ်လိုလုပ်ပြီး ဒီစာလုံးကို သိမလဲနော် အစ်ကို။”

အေး အစ်ကိုလည်း ပထမတော့ ညီလေးလိုပဲ တွေးတာပေါ့။ ဒီတော့မှ ဆရာက ဘာပြောလဲဆိုတော့ စနေအခါမှာ သူက ခင်ဗျားတို့ကို မေးတယ် မဟုတ်လား။ စ ဓ ဗ ဝ လေးလုံးထဲက တစ်လုံးကို လက်ဝါးမှာ ရေးထားတယ်။ အဲဒါ ဘာလဲဆိုတာ အဲဒါကို ခင်ဗျားတို့ ရိုးရိုးစင်းစင်း တွေးပါလား။ သူ့လှုပ်ရှားပုံကို ခင်ဗျားတို့ သတိမှ မထားဘဲ။ သူဟာရေးပြီးတာနဲ့ ကျုပ်ကို။ဦးဆုံးပြတယ်။ ဒါဆို ခင်ဗျားတို့ သောကြာနဲ့ တိုက်ရိုက် ပတ်သက်နေတဲ့ အကြောင်းကို တွေးရမယ် ကောင်းပြီ။ သောကြာနဲ့ တိုက်ရိုက် ပတ်သက်နေပြီမှန်းသိရင် နဝင်းက ဗုဒ္ဓဟူးကို စဉ်းစားရုံပဲ ရှိတော့မပေါ့။ ဒီလို စဉ်းစားရင် အခုက ညပိုင်း၊ ညပိုင်းဆိုတော့ ဗုဒ္ဓဟူးက ရာဟု (၈) ဖြစ်မယ်။ ရာဟုဟာ မုန်တိုင်းပဲ။ ဒါပေမယ့် သူ့ဟာသူ မုန်တိုင်းဖြစ်ပေမယ့် ဓာတ်ဖက် ပြည့်စုံရာ ပြည့်စုံကြောင်း မဖြစ်သေးဘူး။ သူ့ရဲ့ ဓာတ်ဖက် ပြည့်စုံဖို့ အင်္ဂါဆိုတဲ့ လေညင်းပါမှ ဖြစ်မှာ။ ဒါမှ စရေ (၃-၈) ဖြစ်မှာ။ ဒီတော့ လောကမှာ ဓာတ်သဘောကို ဘယ်အရာမှ မလွန်ဆန်နိုင်တဲ့ အကြောင်းတရားကို တွေးလိုက်ရင် ရာဟုရဲ့ ဓာတ်ဖက်အင်္ဂါ (၃) ကို ခင်ဗျားတို့ မြင်ကြမှာပေါ့။ အင်္ဂါဆိုတော့ နံသင့် ပရိယာယ် အတိုင်း ကောက်ရင် သူမေးတဲ့ လေးလုံးထဲက စ ပဲ။ ဒါကြောင့် သူ့လက်ဝါးမှာ ရေးရေး၊ စာရွက်မှာ ချရေးရေး စ ပဲရေးမယ်ဆိုတာ သိနေရမယ်တဲ့။

“ဟာ အံ့ဩစရာပဲ။”

ဘာကိုလဲ မောင်အောင်မြတ်။

“အစ်ကို တွေးတာနဲ့ ဆရာတွေးတာနဲ့က မတိုင်ပင်ဘဲ တူနေတယ်နော်။ ဓာတ်ဖက် ပြည့်စုံရာ ပြည့်စုံကြောင်း ဖြစ်အောင် ဓာတ်တွဲရှာပြီး အက္ခရာ ဖော်တာကို ပြောတာပါ။ ဒီလို အတွေးတူနေတာ အံ့ဩစရာပဲ။”

အတွေး တူမှာပေါ့။ အစ်ကိုက သူ့တပည့်ကိုး။ ဓာတ်ဖက် ပြည့်စုံရာ ပြည့်စုံကြောင်းက ဆရာလည်း သင်ပေးပြီးသားကွ။ မသင်ပေးသေးဘဲနဲ့တော့ အစ်ကိုလည်း ဘယ်တွေးတတ်ပါ့မလဲ။ တွေးတော့ တွေးတာပဲကွာ။ ဓာတ်တွဲတော့ ဓာတ်တွဲပါ။ ဒါပေမယ့် လွဲသွားတယ်။ လှုပ်ရှားမှု အပေါ် သတိမထား လိုက်မိတာလည်းပါတာပေါ့ကွာ။

“အတော်စိတ်ဝင်စားစရာ ကောင်းတဲ့ ပညာစမ်းနည်းတွေ၊ ဖော်ထုတ်နည်းတွေပဲနော် အစ်ကို။”

အေး အစ်ကို ကြုံတွေ့ဖြတ်သန်းလာခဲ့ရတဲ့ ပညာစမ်းနည်းတွေ၊ ကြုံတွေ့ရပုံတွေကို မင်းကို ပြောပြလို့ ဆုံးမှာမဟုတ်ဘူး။ ဒီတော့ သင်ခန်းစာ ဆက်မယ်။ အခိုက်နဲ့ နဝင်းနဲ့ ဆက်သွယ်ပုံ၊ ဆက်သွယ်ပုံ နည်းအမျိုးမျိုးကို နည်းအမျိုးမျိုးနဲ့ ဆုံးဖြတ်ခဲ့ကြပုံတွေ၊ ရှာဖွေခဲ့ကြပုံတွေကို မင်းကိုပြောပြ ပြီးပြီ။ နားလည်တယ်နော်။

“ကြိုးစားပါ့မယ် အစ်ကို။ တချို့ ဆုံးဖြတ်ပုံတွေဆို တော်တော် လေ့လာရဦးမယ့်၊ လေ့ကျင့်ရဦးမယ့် သဘောတွေရှိတယ်။”

ဟုတ်ပြီ။ အခိုက်နဲ့ နဝင်း ဆက်သွယ်ပုံ ဆက်သွယ်နည်းတွေကို မင်းဟာမင်း လေ့လာပေတော့။ အင်္ဂဝိဇ္ဇာ မူလတန်း ကျောင်းသား ဘဝကနေ အင်္ဂဝိဇ္ဇာ ဘွဲ့ရပြီးသည့် အထိ ဒီအခိုက်နဲ့ နဝင်းက မင်းကို စကားတွေ အများကြီး ပြောပြ နေလိမ့်မယ်။ ဘယ်အကြောင်းအရာမှာ ဖြစ်ဖြစ်၊ အခိုက်နဲ့ နဝင်းဟာ ခိုင်မာစွာ တည်နေတယ်ဆိုတာ ညီလေး စွဲစွဲမြဲမြဲ မှတ်ထား။

“ဟုတ်ကဲ့ အစ်ကို။”",
"imagelink":"https://i.pinimg.com/736x/f5/3b/01/f53b01c46ceab41fb537fac6149da487.jpg",
"openlink":"",
"notetext":"",
"videolink":""},
{
"title":"နဝင်းနှင့် အခိုက် (၃)",
"subtitle":"တတိယပိုင်း",
"sirname":"ဆရာ ဦးမောင်မောင်သန်း",
"book":"အဲဒီအိမ်မှာ အခုနလိုပဲ ရွှေပျောက်မှုကြီး တစ်ခုဖြစ်နေချိန်ပေါ့။ အဲဒါကတော့လက်စွပ်၊ ခုလိုလက်ကောက် မဟုတ်ဘူး။ တို့သွားတဲ့ အချိန်မှာ လက်စွပ်ပိုင်ရှင် ကောင်မလေးက ငိုလို့။ ရေချိုးခါနီးတိုင်း သနပ်ခါးခုံမှာ ချွတ်ပြီး တင်ထားခဲ့ နေကျတဲ့ကွ။

ဒီနေ့တော့ ရေချိုးပြီး အိမ်ပေါ်ပြန်တက်လာတော့ လက်စွပ်မရှိတော့ဘူးတဲ့။ ဆရာက အဓိပ္ပာယ်ပါတဲ့အကြည့်နဲ့ ငါ့မျက်နှာကို လှမ်းကြည့်လိုက်တယ်။ ငါကလည်း သောရီအခါမှန်း ဖျတ်ခနဲ မှတ်သားထား လိုက်တယ်။

“ဆရာမေးရင် ဖြေနိုင်အောင်လို့ အစ်ကို့စိတ်ထဲရော၊ ဦးနှောက်ထဲမှာရော တိုင်တွေချည်းပဲ ရှိနေမှာပဲနော်။”

မင်းအခု ဘယ့်နှယ်နေလဲ။ အေး အစ်ကိုကလည်း အဲဒီလိုပဲပေါ့။ မင်းလိုပဲ ပညာကိုချစ်တာကိုး။ အင်္ဂဝိဇ္ဇာ အခါတိုင်ဟာ ဦးနှောက်ထဲမှာ အမြဲရှိနေတယ်။ အကြောင်းရှိမှ နာရီကိုကြည့်ပြီး လက်ကလေးချိုး ရေတွက်တဲ့ သူရဇ္ဇ-သောကြာ အော်တာမျိုးကို အစ်ကို့ဆရာဟာ အင်မတန် ရွံမုန်းတယ်။ ဒါကြောင့် အဲဒီလို လက်လည်းမချိုးရ၊ မအော်ရဘဲနဲ့ ဘယ်အချိန်မှာ ဘာဆိုရင် ဘယ်အခါဆိုတာ တန်းခနဲသိနေအောင် အမြဲကြိုးစားနေရတယ် ညီလေး။ ဒါကြောင့် မင်းပြောသလို စိတ်ထဲမှာရော၊ ဦးနှောက်ထဲမှာရော တိုင်တွေချည်းပဲရှိနေတယ်။

“ဟုတ်ကဲ့။”

အေး၊ ခုန စကားဆက်မယ်။ တို့ဆရာတပည့် နှစ်ယောက်ဟာ အဲဒီအိမ်မှာ ဂျပန်ဓားပုံစံ ဓားထုခိုင်းဖို့၊ ဓားအပ် ဖို့ပေါ့ကွာ။ ရောက်လာကြတာဆိုတော့ လက်စွပ်ပျောက်မှုနဲ့၊ တို့နဲ့ မပတ်သက်ဘူး။ သူတို့ကလည်း ဆရာ့ကို သိပ်အထင်မကြီးဘူး။ ဒါကြောင့် မေးလည်း မမေးဘူး။ ဆရာကလည်း သူတို့ ဒီလောက်ငိုယို အော်ဟစ်နေကြတာကို သူနဲ့မဆိုင်သလိုဘဲ နေနေတယ်။

“အဲဒီအိမ်က ပန်းပဲထုတဲ့အိမ်မို့လား အစ်ကို။”

အေး ဟုတ်တယ်။ ဒါကြောင့် ဂျပန်ဓားပုံစံ ထုဖို့ တို့ဆရာတပည့် နှစ်ယောက်သွားကြတာ။

“နောက်တော့ ဆရာဘာပြောလဲ။”

ဓားတွေ၊ ဘာတွေထုဖို့ အပ်ပြီးပြန်လာတော့ လမ်းလည်းကျရော၊ ဆရာက ဘာစကားမှ မပြောတော့ဘူး။ ငါကသိလိုက်ပြီ။ ဆရာအဲဒီလို ငြိမ်နေပြီဆိုရင် ငါသဘောပေါက်ပြီ။ ဒါကြောင့် ငါလည်း ဘာစကားမှ မမေးတော့၊ မပြောတော့ဘဲ၊ ဘေးဘီကိုသာ ကြည့်လိုက်၊ နားစွင့်လိုက်နဲ့ ဆရာ့နောက်က ကပ်လိုက်လာတော့တယ် ညီလေး။ တစ်လမ်းလုံးလည်း ထူးထူးခြားခြား ဘာမှ မတွေ့ပါဘူး။ တစ်နေရာလည်း ရောက်ရော ဈေးသည်မိန်းမကြီး နှစ်ယောက်ပဲတွေ့ပါတယ်။

အစ်ကိုကတော့ မတွေ့တွေ့တဲ့ နိမိတ်ပဲကြည့်မယ်။ ကြားတဲ့စနည်းပဲ နားထောင်မယ်ဆိုပြီး ဘေးက ခပ်လှမ်းလှမ်းမှာ ဆေးပေါ့လိပ်ကြီးတွေခဲပြီး လျှောက်နေကြတဲ့ ဈေးသည်မိန်းမကြီးတွေကိုပဲ အကဲခတ်နေလိုက်တော့တယ်။ သူတို့က တောင်းလွတ်၊ ခြင်းလွတ်တွေနဲ့ကွ။ ဈေးရောင်း ပြန်ကြတာတွေ။ တစ်ယောက်က ဘာပြောလဲဆိုတော့ မကျေး၊ နင်တို့ညက ဘယ်လိုဖြစ် ကြတာလဲတဲ့။ ရှေ့ကလျှောက်နေတဲ့ မိန်းမကြီးကို လှမ်းမေးတယ်။ ရှေ့ကမိန်းမကြီးက အမယ်လေး၊ ဘယ်လိုဖြစ်တာလဲ မမေးပါနဲ့။ အဲဟို လူ့တိရစ္ဆာန်ကြီးလေ၊ ပြူးတူးပြဲတဲနဲ့ ဘာမှန်းလဲ မသိဘူး။ သူ့ကြောင့် ချက်ချင်းပဲ ထွက်ပြေးရတော့မလိုလို၊ ချက်ချင်းပဲ အသက်ထွက်ရတော့မလိုလိုနဲ့ သူ့ညီကို ထိုးတော့မလို၊ ကြိတ်တော့မလို၊ ဝုန်းဝုန်းဒိုင်းဒိုင်း လည်းလုပ်ရော၊ ကျုပ်ကိုပါ ခလုတ်တိုက်တော့မယ် ဆိုတာသိနေတယ်။

ဒါကြောင့် ကျုပ်လည်း ထင်းရုံထဲ သွားဆင်းအိပ်နေ လိုက်တော့တယ်လို့ ပြောတယ် ညီလေး။ ပြီးတော့ ဘာပြောလဲဆိုတော့ ကျုပ်က နေ့တိုင်းအဲဒီထင်းရုံထဲမှာပဲ သွားအိပ်တော့မယ်။ နားအေးတယ်တဲ့ကွ။ ဆရာတို့ အိမ်နားမရောက်ခင် ဓာတ်တိုင် သုံးတိုင်လောက် အကွာလည်းကျရော ဆရာက။ ကဲ မင်းဘာနိမိတ်မြင်လဲ။ ဘာစနည်းကြားလဲ။ ငါကလည်း ဘာမှမကြားဘူး။ မမြင်ဘူး။ ဒါကြောင့် ဘာမှလဲမမြင်ခဲ့ပါဘူး ဆရာ။ ကြားလည်း မကြားခဲ့ပါဘူးလို့ ပြောလိုက်တယ်။

အဲဒီမှာ ဆရာက ဘာပြောလဲဆိုတော့ မင်းဟိုဈေးသည် စကားပြောသွားတာ မကြားဘူးလားတဲ့။ အဲဒီတော့မှ အစ်ကိုလည်း သတိရပြီး ဟာဟုတ်တယ်။ ကြားကြားတယ်။ ဒါပေမယ့် လက်စွပ်နဲ့ ဘယ်လိုမှ မပတ်သက်လို့၊ ဘာနိမိတ်မှ ကောက်လို့မရဘူး ဆရာဆိုပြီး ပြောလိုက်တယ်။ ဆရာက သူတို့ဘာတွေ ပြောသွားလဲတဲ့။ အစ်ကိုကလည်း သူတို့ပြောသွားကြတဲ့ စကားအတိုင်း အနီးစပ်ဆုံး ဆရာ့ကို ပြန်ပြောပြလိုက်တယ်။ ဆရာကလည်း ကြားပြီးသားပါ။ အစ်ကို့ကို အမှုမဲ၊ အမှတ်မဲ့နေလား၊ မနေလား စမ်းထည့် လိုက်တာပဲကွ။

“ဪ ဆရာ့နားမှာ နေရတာ သတိလက်လွတ်ကို နေလို့မရဘူးနော်။ မေးချင်တဲ့ အချိန်ကောက်မေးတာ။”

အဲဒီလိုလည်း ဆရာ့ကို ပြန်ပြောပြပြီးလည်း ပြီးရော ဆရာက တစ်ချက်စဉ်းစားလိုက်ပြီး ဘာပြောလဲဆိုတော့ ဒီလက်စွပ်က လူလိုနေတဲ့ တိရစ္ဆာန် ဒါမှမဟုတ် သောကြာသားနဲ့ ပတ်သက်နေတယ်ကွ။ မင်းအားရင် ဓားထုမယ့် ကိုစိုးကြီးကို သွားပြောလိုက်ပါကွာ။ လက်စွပ်က အိမ်အောက်မှာပဲ ရှိနေလိမ့်မယ်။ သနပ်ခါးလိမ်းတဲ့ နေရာအောက်နားမှာ ထင်းပုံတွေ ဘာတွေရှိရင် သေချာရှာပါ။ ပြန်တွေ့လိမ့်မယ် ဆိုတာပြောပြလိုက်ဆိုပြီး အစ်ကို့ကို ပြောတယ်။ အစ်ကိုကလည်း ဆရာကသာ သွားပြောခိုင်းတယ်။ တော်တော်နဲ့ မရောက်ဘူးကွ။ ဖင်လှည့် ခေါင်းလှည့်နဲ့ တစ်ပတ်လောက် ကြာသွားတယ်။ တစ်ပတ်လောက်ကြာတော့ ပန်းပဲထုတဲ့ ကိုစိုးကြီးနဲ့ လမ်းမှာ တွေ့ရော။ ဆရာပြောထားတဲ့ အတိုင်းပြောရမယ့် တာဝန်ကရှိနေတော့ ဓားထုလို့ ပြီးခါနီးပြီလား ဆိုတာက စပြောရတယ်။ ပြီးတော့မှ လက်စွပ်ပြန်တွေ့လား၊ ဘာညာပေါ့။ နောက်မှ ဆရာကတောင် ပြောသေးတယ်၊ သနပ်ခါးလိမ်းတဲ့ နေရာအောက်နားမှာ ထင်းပုံတွေ၊ ဘာတွေရှိရင် ရှာကြည့်၊ ပြန်တွေ့လိမ့်မယ်လို့ ပြောတယ်ဆိုပြီး အစ်ကို ပြောလိုက်တယ်။

ကိုစိုးကြီးကလည်း ချက်ချင်းပဲ အစ်ကို့ကိုခေါ်ပြီး သူ့အိမ်တန်းသွားတယ်။ ဟိုရောက်တော့ သနပ်ခါး ကျောက်ပျဉ် အောက်ဘက်နားက ထင်းတို၊ ထင်းစတွေကို တစ်ခုချင်း ရှာတော့တာပဲ။ ကျန်တဲ့လူတွေကိုတောင် မရှာခိုင်းဘူး။ ဘာမှလဲမပြောဘူး။ ဆယ့်ငါးမိနစ်လောက် ကြာတဲ့အထိ ဘာမှမထူးသေးတော့ အစ်ကို ထပ်ပြောလိုက်တယ်။ ဦးစိုးကြီးတို့ အိမ်မှာ သောကြာသား ရှိလား။ သူနဲ့ ပတ်သက် နေတယ်ဗျ။ သူ့ရှာရင် ရှာခိုင်းလို့ ထပ်ပြောလိုက်တော့ ကိုစိုးကြီးက သောကြာတော့ တစ်ယောက်မှ မရှိဘူး။

အိမ်မှာမွေးထားတဲ့ ကြောင်ကြီး နာမည်ကတော့ သားကြီးတဲ့။ အဲဒါပဲ ရှိတယ်ဆိုပြီး အစ်ကို့ကို ပြောတယ်။ အစ်ကိုလည်း ဘာမှ ဆက်မပြော တတ်တော့လို့ ငြိမ်နေလိုက်တယ်။ မကြာဘူးဟေ့။ ထင်းပုံကြားထဲလည်း မရောက်၊ ကြမ်းပြင်နဲ့ ထင်းပုံကြား ပင့်ကူအိမ်တွေကြားမှာ လက်စွပ်လေး ငြိပြီးကပ်နေတာ တွေ့ပါလေရော။ အပေါ်ကြမ်းကြားက ကြည့်ရင်လည်း မမြင်နိုင်ဘူး။ အောက်ဘက်က သာမန်ကြည့်ရင်လည်း မမြင်နိုင်ဘူး၊ လက်စွပ်ကလည်း ခပ်သေးသေးရယ်။ စေ့စေ့စပ်စပ် ခုလိုမော့ကြည့်မှ မြင်နိုင်တာကွ။

ကိုစိုးကြီးလည်း အားရဝမ်းသာ အော်ဟစ်ပြီး လက်စွပ်ပိုင်ရှင် သူ့သမီးကို လှမ်းခေါ်လိုက်တယ်။ နောက်တော့ ဖြစ်ပုံက သူတို့အိမ်မှာ မွေးထားတဲ့ သားကြီးဆိုတဲ့ ကြောင်ထီးကြီး တစ်ကောင်ရှိတယ်။ အဲ့ကြောင်ထီးကြီးက လက်စွပ်ပိုင်ရှင် ကောင်မလေးကို သိပ်ခင်တယ်။ ကောင်မလေးရဲ့ ကျောက်ပျဉ်ပေါ်မှာ အေးလို့ အမြဲတက်တက်ဝပ် လေ့ရှိတယ်။ လက်စွပ်တင်ထားတဲ့ အချိန်နဲ့ သူတက်ဝပ်လိုက်တဲ့ အချိန်တိုက်ဆိုင်ပြီး ဘေးချော်ကျသွားတာပဲ ညီလေး၊ အဲဒီမှာ လက်စွပ်က တောင်မရောက် မြောက်မရောက်နဲ့ ကြမ်းကြား အောက်ဘက်က ပင့်ကူအိမ်မှာ ငြိနေတော့ ဘယ်လိုမှ ရှာလို့မတွေ့တော့တာပဲ။ လက်စွပ်ကိုလည်း တွေ့ရော ကိုစိုးကြီးက ဆရာ့ကို ကျေးဇူးတင်တဲ့ အကြောင်းပြောပေးပါဆိုပြီး အစ်ကို့ကိုလူကြုံ မှာလိုက်တယ်။ ဆရာ့ဆီရောက်တော့ ဆရာကပြုံးနေတယ်။ ပြီးတော့ ဘာပြောလဲဆိုတော့ မင်းသိပ်အံ့ဩနေလား မောင်မောင်သန်းတဲ့။ အစ်ကိုက ဟာ အံ့ဩတာပေါ့လည်း ပြောရော၊ အဲဒါ မင်းပြောခဲ့တဲ့ စနည်းအတိုင်း ဒီလက်စွပ် ကိစ္စကို ငါပြောလိုက်တာပဲတဲ့။

အစ်ကိုလည်း ဗျာလို့ ဆိုပြီးလန့်သွားတယ်။ ဘာမှ မတွေးမိတာတော့ အမှန်ပဲ။ အဲဒီတော့မှ ဆရာက မင်းပြောတဲ့ အတိုင်းငါပြောပြရရင် မကျေးကို သူ့အဖော်မိန်းမက လှမ်းမေးတယ်။ ဘာဖြစ်တာလဲဆိုတော့ လူ့တိရစ္ဆာန်ကြီးကြောင့် သူထွက်ပြေးသွားရတယ်လို့ ပြောတယ်။ ဟုတ်ပြီ။ ကျေး (ကြေး) ဟာ ဘာအရောင်ရှိလဲတဲ့။ အစ်ကိုက ရွှေနဲ့ဆင်ပါတယ်လို့ ပြောတော့၊ အေး ဟုတ်ပြီ၊ မကျေးဟာ လူ့တိရစ္ဆာန်ကြီးကြောင့် ထွက်ပြေးသွားရတယ်။

ဒါဖြင့် မကျေးနဲ့ အနီးစပ်ဆုံးတူတဲ့ စကားအဓိပ္ပာယ်ဖော်ရရင် မရွှေဟာ လူ့တိရစ္ဆာန်ကြီးကြောင့် ထွက်ပြေးရတယ်။ ဒီလိုဆို ရွှေဟာ လူ့တိရစ္ဆာန်ကြောင့် ပြေးရတယ်။ လူ့တိရစ္ဆာန်ဆိုတော့ လူနဲ့တိရစ္ဆာန်နဲ့ တွဲနေတဲ့ သတ္တဝါပဲ။ သူ့အိမ်မှာ လူလိုနေတဲ့ တိရစ္ဆာန် ရှိလိမ့်မယ်။ သနပ်ခါးခုံတို့၊ ကျောက်ပျဉ်တို့မှာ သွားနိုင်၊ လာနိုင်တဲ့ တိရစ္ဆာန်ဆိုတော့ ခွေးကတော့ မဖြစ်နိုင်ဘူး။ ကြောင်ဖြစ်လိမ့်မယ်လို့ ပြောထည့် လိုက်ပါလေရော။ အစ်ကိုကလည်း ဟာ ဟုတ်တယ်ဆရာ။ အဲဒီကြောင် ကျောက်ပျဉ်မှာ တက်ဝပ်လို့ သူနဲ့ထိပြီး ကျသွားတာလို့ ပြောနေကြတယ်လို့ ဆရာ့ကိုပြောလိုက်တယ်။ ဆရာက ဘာထပ်ပြောလဲဆိုတော့ ဒါဆို ဒီကြောင်ရဲ့ နာမည်ဟာ သောကြာပဲတဲ့။ သားကြီးလို့ခေါ်တယ် ဆရာလို့ အစ်ကိုက ပြောရပြန်ရော။ အဲဒီလို ပြောတော့ ဆရာက မင်းကြားတဲ့ စနည်းအတိုင်း ပြောရရင် အဲဒီသားကြီးဆိုတဲ့ ကြောင်ဟာ အဲဒီနေ့က ဝုန်းဝုန်းဒိုင်းဒိုင်း လုပ်ပါလိမ့်မယ်။

ဥပမာ-ကြွက်လိုက်ခုတ်တာတို့ ဘာတို့ပေါ့။ အဲဒီလို ဝုန်းဝုန်းဒိုင်းဒိုင်း လုပ်တော့ ဘာမဆိုင်၊ ညာမဆိုင် ရွှေလက်စွပ်ကို ထိပြီး လွင့်ကျသွားတာ ဖြစ်မှာပေါ့။ ဘာလို့လဲဆိုတော့ မကျေးရဲ့ စကားမှာ ဝုန်းဝုန်းဒိုင်းဒိုင်းလုပ်လို့ မကျေး ရှောင်သွားရတာ ပါတယ်လေ။ ရှင်းလားတဲ့။ အစ်ကိုက ရှင်းပါတယ် ဆရာဆိုတော့။ အခါက သောရီအခါမှာ။ မင်းရော၊ ငါရောကြားရတာတဲ့။ ဒါဖြင့် အင်၊ တူ၊ လက်၊ မျှ လင်္ကာအရ ခဏနဲ့ ပြန်မတွေ့နိုင်တော့ဘူးတဲ့။ ဟုတ်တယ်။

ငါသွားမပြောဖြစ်တာနဲ့ တစ်ပတ်လောက် ကြာသွားတယ်။ ပြီးတော့ ဆက်ပြောတယ်။ သောရီအခါမှာ ရွှေပျောက်တာပဲကွာ။ နဝင်းပျောက်ပါတယ်ဆိုမှ အခိုက်မှာ သောကြာပဲရှိတာ။ သောကြာသားသမီး၊ သောကြာ နာမည်တစ်ခုခုနဲ့ ပတ်သက်နေပြီပေါ့တဲ့။ နောက်ပြီး နာမ်တည့်တည့် ကောက်ရင် သူတို့ပြောတဲ့ သနပ်ခါးခံနေရာနဲ့ပဲ ပတ်သက်နေရ တော့မှာပေါ့တဲ့။ သောကြာပျက်နေတာမို့ သောကြာခိုက်နေတာမို့ သစ်ပျက်၊ သစ်ဆွေး၊ သစ်ဟောင်းကို ကောက်ရင် ထင်းလို့လည်း ယူလို့ရတယ်။ သစ်ပျက်သစ်ဆွေးဟာ မီးဆိုက်လို့ရတဲ့ ထင်းတစ်မျိုးပဲလေ။ ဒါကြောင့် သနပ်ခါးလိမ်းတဲ့ နေရာအောက်နားမှာ ထင်းတို၊ ထင်းစ ရှိရင် အဲဒီကြားထဲမှာ ရှာခိုင်းလို့ ငါပြောခဲ့တာပေါ့တဲ့။ မောင်အောင်မြတ်ရေ ဆရာပြောတော့လည်း ဟုတ်နေတာပဲကွ။

“တွေးပြီး ပြောထည့် လိုက်တာတွေဟာ အတော့်ကို တုန်လှုပ်စရာကောင်းတဲ့ ဟောကိန်းကြီးတွေပဲနော် အစ်ကို။”

ဟုတ်တယ် ညီလေး၊ သူက အေးအေးဆေးဆေးနဲ့ စနည်းကို အဓိပ္ပာယ်ဖော်ပြီး သုံးသပ်ပြနေချိန်မှာ အစ်ကို့ ရင်တွေ ကတုန်ကယင်ဖြစ်ပြီး ဆရာ့ရှေ့မှာ ထိုင်တောင် မထိုင်ရဲတော့ဘူး ဖြစ်နေတယ်။

“ဘာဖြစ်လို့လဲ အစ်ကို။”

ဪ ထိုင်တောင် မထိုင်ရဲဘူးဆိုတာ၊ ဒီလို တွေးခေါ်ပြီး ဒီလိုပြောနေတော့ လန့်နေ တာပေါ့ကွာ။ ဘာမှန်းညာမှန်း မသိ လန့်နေဘာပေါ့။ ဆရာကို ကြောက်ရွံ့ သွားတာ ပြောတာပါ။ မင်းစဉ်းစား ကြည့်လေ။ လက်စွပ်ပျောက်သွားတဲ့ ကိစ္စကို စနည်းနားထောင်ပြီး သနပ်ခါသိမ်းတဲ့ အောက်က ထင်းတိုထင်းစ တွေကြားထဲမှာ ရှာခိုင်းဆိုတဲ့ သတ္တိဟာ ပေါ့သေးသေး မဟုတ်ဘူးနော်။ တို့ဆိုလွဲမှာ ကြောက်လို့ မပြောရဲဘူး။

“ဟုတ်တယ်နော် အစ်ကို။”

အေး အဲဒီလိုပေါ့ ညီလေးရာ။ အခါတစ်ခုရဲ့ သတ္တိကိုလည်း မပြတ်ရဘူး။ အခါနဲ့ ဆက်နွယ်ပြီး ဖြစ်ပေါ်နေတာ သိနေရမယ်။ နိမိတ်တွေ၊ စနည်းတွေကိုလည်း မျက်ခြည်မပြတ် လေ့လာ နေရမယ်။ စူးစိုက် နေရမယ်။ နားစွင့် နေရမယ်။ အမြဲ သုံးသပ်ဆင်ခြင် နေရမယ်။ မှားသွားလား။ ကိစ္စမရှိဘူး၊ မှားပါစေ။ ဒါအတွေ့အကြုံပဲ။ မှားပါများရင် မှန်လာပါလိမ့်မယ်။ အဲဒါမှ အနှစ်သာရရှိတာ။ မမှားဘူးသော မှန်ခြင်းဆိုတာ ဆားမပါတဲ့ ဟင်းလိုပဲ။ ပေါ့ရွှတ်ရွှတ်ကြီး။ ဒါကြောင့် မင်းဟာ အခုသင်နေတဲ့ ဘာသာရပ်ဖြစ်တဲ့ အခိုက်နဲ့ နဝင်းကို ထဲထဲဝင်ဝင်ကို လေ့လာရမယ်။ ရှင်းတယ်နော်။

“ဟုတ်ကဲ့၊ ရှင်းပါတယ်။”

ရှင်းရင် ပြောမယ်။ တစ်ခါတုန်းက အစ်ကို့ဆရာအိမ်မှာ အစ်ကိုတို့ တွေ့ဆုံကြတုန်းက အဖြစ်လေး တစ်ခုပြောပြမယ်။ ဆုံတာကတော့ ခဏခဏပါ။ အကြောင်းရှိရင် ဆရာ့အိမ်မှာ ဆုံကြစမြဲပဲ။ ဒါပေမယ့် ဆုံကြရင်း ထူးထူးခြားခြားလေး ဖြစ်ခဲ့ရင် အဲဒီနေ့လေးကို မှတ်ထားကြတာပေါ့ကွာ။ အဲဒီလိုမှတ်သားတဲ့ မှတ်မှတ်ရရ နေ့လေးတွေထဲက တစ်နေ့ပေါ့။

ဆရာက အစ်ကိုတို့တွေ အားလုံးကိုပြောတယ်။ မင်းတို့ အချင်းချင်း မေးချင်တဲ့ မေးခွန်းမေးကြ။ ဖြေကြ။ အခါတိုင်ပေါ်မှာ ဘယ်လောက်ထိ စိတ်ဝင်စားလဲ ငါကြည့်မယ်တဲ့ကွ။ အစ်ကိုတို့လည်း ရင်တုန် ဝမ်းသာပေါ့ကွာ။

“ဘာလဲ အစ်ကို၊ ရင်တုန် ဝမ်းသာဆိုတာ။”

ပညာကို ချစ်ကြလို့၊ ပညာစမ်း ကြရမယ်ဆိုတော့ ဗဟုသုတတွေ ပွားလာမှာမို့ ဝမ်းသာတာပေါ့ကွာ။ ရင်တုန်တာက ဆရာရှေ့မှာဆိုတော့ မှားရင်၊ ခြေချော် လက်ချော်ဖြစ်ရင် အဆော်ခံရမယ်။ အတုတ် ခံရမယ်။ ဒါကြောင့် ရင်တုန် ဝမ်းသာလို့ပြောတာ။

အဲဒါနဲ့ အစ်ကို့တို့ထဲမှာ ထိုင်နေတဲ့ တစ်ယောက်က ထပြောတယ်။ ငါမနက်က ဘာဟင်းနဲ့ ထမင်းစားလာခဲ့လဲ။ ပြောနိုင်တဲ့ကောင် ပြောစမ်းတဲ့။ သူဒီလို ပြောတော့ ဆရာက သူ့ကိုပြုံးပြီး။ကြည့်နေတယ်။ သဘောကျ နေတယ်ပေါ့ကွာ။ အဲဒီလို ကတ်သီးကတ်သတ်မေးရင် ဆရာက သိပ်သဘောကျတာ။ သူနဲ့တူတယ် ဆိုပြီးတော့ပေါ့ကွာ။ အဲဒါနဲ့ ခုနလူမေးတဲ့ အချိန်က သောရီအခါကွ။ အားလုံးဟာ နံရံကတိုင်ကပ် နာရီကြီးကိုပဲ စိတ်ဝင်စားပြီး ကြည့်ရင်းနဲ့ ငြိမ်ချက်သား ကောင်းနေ ကြတာပေါ့ကွာ။ ဘယ်သူမှ မလှုပ်ရဲဘူး။

အားလုံးထဲမှာ အစ်ကိုက အငယ်ဆုံးကွ။ အနှိမ်လည်း အနှိမ်ခံရဆုံး။ ပိုက်ဆံမရှိတော့ မျက်နှာလည်း အငယ်ဆုံး။ ဒါပေမယ့် အစ်ကို့မှာ ချမ်းသမ်းသာတာတော့ ရှိတယ်။ အဲဒါဘာလဲဆိုတော့ လုံးဝမကြောက်ရွံ့၊ မတုန်မလှုပ်တတ်တဲ့ စိတ်ပဲ။ မကြောက်ရွံ့ မတုန်မလှုပ်တတ်တဲ့ စိတ်ကတော့ ချမ်းသာတယ်။ အပြည့်ပဲ။ ဘာလုပ်ရမလဲ။ ဘာပြောရမလဲ။ ဘယ်ကိုသွားရမလဲ ပြောဆိုတဲ့ အထဲကပဲ။

ဒါကြောင့် အစ်ကိုက စနေအခါကို တစ်ချက် အကဲခတ်လိုက်တယ်။ သူမေးတာ အစားအသောက်၊ ဒါဖြင့် အာဟာရနဲ့ ဆိုင်တဲ့ဂြိုဟ်က သောကြာ။ အဲဒီ သောကြာက သောရီအခါမှာ ခိုက်နေတယ်။ အမြစ်မှာ ရှိနေတယ်။ ဒီတော့ သောကြာနဲ့ ဆက်နွယ်နေတဲ့ နဝင်းမှာ ဗုဒ္ဓဟူးရှိတယ်။ ဟုတ်ပြီဆိုပြီး ဘာမှမစဉ်းစားတော့ဘဲ ထပြောထည့်လိုက်တယ်။ ဝက်သား ဆိုပြီးပေါ့ကွာ။

“ဟုတ်လား အစ်ကို။”

မဟုတ်ဘူးကွ။ လွဲသွားတယ်။ သူစားခဲ့တာ မျှစ်ကြော်နဲ့တဲ့ကွ။ အဲဒီလိုလည်း သူပြောရော၊ ဆရာက လှမ်းပြောတယ်။ ဗုဒ္ဓဟူး နဝင်းကို ဒီကောင် လှမ်းပြောလိုက်တာပဲ။ သူပြောတဲ့ ဝက်သား တော့မဟုတ်ဘူး။ ဝါး ဖြစ်နေတယ်။ ဝါးဆိုတာ မျှစ်ဘဝဖြစ်ပြီးမှ ဖြစ်ရတာဆိုတော့ ဝါးနုစဉ်က မျှစ်ပဲလေ။ မဆိုးပါဘူး။ မြင်ရဲပြောရဲတဲ့ သတ္တိကတော့ နီးစပ်ပါတယ်တဲ့။ 

ဒါပေမယ့် အခါက စနေ၊ ပြောတဲ့လူက ဗုဒ္ဓဟူးနာမည် ဒန်းလှဆိုတာ သက်မဲ့ပဲ။ ဒီတော့ စဉ်းစားမယ့် စဉ်းစားရင် ဝက်သားအစား ဝါးကို စဉ်းစားသင့်တာပေါ့လို့ ပြောလိုက်တယ်။ အဲဒီတော့မှ အစ်ကိုရော၊ အားလုံးဟာ ဟာခနဲ ဖြစ်သွားရတော့တယ် ညီလေး။

“အဲဒီလို ပညာစမ်းတာ အရမ်းပျော်ဖို့ ကောင်းတာပဲနော် အစ်ကို။”

အေးပျော်ဖို့လည်း ကောင်းတယ်။ ပညာလည်း ရတယ်။ ရှက်နေလို့တော့ မဖြစ်ဘူး။ ဒါမှ ပြောရဲဆိုရဲ ဆုံးဖြတ်ရဲမှာကိုး။

“ဟုတ်ကဲ့။”

အဲဒါနဲ့ နောက်တစ်ယောက်က ထပြန်ရော။ သူက ဘာပြောလဲဆိုတော့ ကဲ ငါ့အိတ်ထဲမှာ ပိုက်ဆံ ဘယ်လောက်ပါလဲတဲ့ လုပ်ပြန်ရောဟေ့။

“ဟာ ဘယ်လိုလုပ် ဖြေနိုင်ပါ့မလဲနော် အစ်ကို။”

အေးပေါ့။ အကြားအမြင်ရတဲ့ လူတွေလည်း မဟုတ်။ ခေါင်းစွဲတွေလည်း မဟုတ်ဆိုတော့ ဒီမေးခွန်းမျိုးက ဖြေနိုင်ဖို့ ဝေလာဝေးပါ အားလုံးဟာ ငြိမ်ပြီး မလှုပ်ရဲ ကြတော့ဘူး ပေါ့ကွာ။ ကျောက်ရုပ်ကြီးတွေ ကျနေတာပဲ။ (၁၀) မိနစ်လောက် မလှုပ်ကြတဲ့ အခါကျတော့ ဆရာက မနေနိုင်တော့ဘူးနဲ့ တူပါရဲ့။ ဒီကောင်က ကြီးကြီးကျယ်ကျယ် လုပ်ပြီး မေးနေတာကို မင်းတို့က မဖြေရဲကြတာ အံ့ရော။ ဒီကောင့် အိတ်ကပ်ထဲမှာ ခြောက်ကျပ်အပြင် မပိုဘူးကွတဲ့။

ဆရာလည်း အဲဒီလိုပြောရော အားလုံးဟာ ခုနမေးတဲ့ လူကိုကြည့်ပြီး ပြုံးနေကြတယ်။ လှောင်ကြ၊ ပြောင်ကြ၊ စကြတဲ့ အပြုံးပေါ့ကွာ။ အစ်ကိုကတော့ အဲဒီလူကို သေသေချာချာ မကြည့်နိုင်ဘူး။ ဆရာ့ကိုပဲ ကြည့်နေမိတယ်။ ဘယ်လိုအမြင်နဲ့များ ဆရာ ပြောလိုက် ပါလိမ့်ဆိုတဲ့ သဘောပေါ့ကွာ။ ကိုယ်လည်း တတ်ချင်သွားတာပေါ့။

“ဟုတ်လား အစ်ကို။ ခြောက်ကျပ်ပဲလား။”

ဆရာလည်း ပြောပြီးရော အဲဒီလူက သူ့အိတ်ထဲက ပိုက်ဆံကို အားလုံးရှေ့မှာ ထုတ်ပြတယ်။ ကျပ်တန် အခေါက်လိုက် (၆) ရွက်ရယ်။ ဆယ်ပြားစေ့ နှစ်စေ့ရယ်ကွ။ (၆) ကျပ်နဲ့ ပြား (၂ဝ) ပေါ့ကွာ။ ပြီးတော့ စာရွက်လေး တစ်ရွက်ရယ်။ သူ့အိတ်ထဲမှာ အဲဒါအကုန်ပဲ။

“ပြားနှစ်ဆယ်ပဲ ကွာတယ်နော် အစ်ကို။”

ဒါလောက် အထိတောင် ဘယ်သူမှ အနီးစပ်ဆုံး မပြောနိုင်ဘူးလေ ညီလေးရဲ့။ ဒါလောက်နီးစပ်ရင်ပဲ အတော် ကြောက်စရာ ကောင်းနေပြီ။

“ဟုတ်ကဲ့။”

အဲဒီလိုနဲ့ အားလုံး ငြိမ်သွားကြတော့ ဆရာကပြောတယ်။ မင်းတို့တွေဟာ ဟိုကောင် ငွေခြောက်ကျပ်ပဲ ပါတာကိုပဲ စုပြုံပြီး ပွဲကျနေဖို့ပဲ သိတယ်။ ဘာလို့ ခြောက်ကျပ်ပဲ ပါတာကို ပြောရသလဲဆိုတဲ့ မေးခွန်းကို သတိမရကြတော့ဘူး မဟုတ်လားတဲ့။

ဆရာ အဲဒီလိုပြောတော့မှ အားလုံးဟာ ဆရာ့ဘက်ကို မျက်နှာလှည့်ပြီး အာရုံစိုက် ရကောင်းမှန်း သိကြတော့တယ်။ ဒီတော့မှ ဆရာက တစ်ခွန်းချင်း ပြောတယ်။ ဒီကောင်မင်းတို့ကို မေးတဲ့ မေးခွန်းက သူ့အိတ်ထဲမှာ ပိုက်ဆံ ဘယ်လောက်ပါလဲ မေးတာ။ ကောင်းပြီ။ သူ့နာမည်က အင်္ဂါ။ ဒီတော့ အင်္ဂါ နာမည်သမားက မေးတဲ့ ပိုက်ဆံကိစ္စကို စဉ်းစားရတော့မယ်။ သူ့ပိုက်ဆံဟာ သူ့အတွက် အထောက်အကူပဲ မဟုတ်ဘူးလား၊ ဟုတ်လားတဲ့။ ဟုတ်ပါတယ်လို့ အစ်ကိုတို့က ဖြေတော့၊ ဟုတ်ရင် အင်္ဂါရဲ့ ကျီကြ ဘဏ္ဍာထားရာ အရပ်က ဘာတုန်းတဲ့။

ဒီတော့မှ လှုပ်လှုပ်ရွရွ ဖြစ်သွားပြီး စာအုပ်လှန်ကြ ဂြိုဟ်ရှစ်ခွင် ချကြည့်ကြနဲ့ ရှုပ်ကုန်တော့တာပဲ။ ဒီတော့မှ ရာဟုပါဆိုပြီး ဖြေကြတယ်။ ဆရာက အဲဒီ ရာဟုဟာ အခု သောရီအခါမှာ ဘယ်မှာ ရောက်နေလဲလို့ ထပ်မေးတယ်။ နဝင်းမှာပါလို့လည်း ပြောကြရော၊ ကောင်းပြီ နဝင်းနဲ့ ဆက်နွယ်နေတဲ့ အခိုက်မှာ သောကြာ (၆) ပဲရှိတာ။ အဲဒီ (၆) ဟာ ဒီကောင်မေးတဲ့ အဖြေပဲပေါ့ ကွာတဲ့။ အားလုံးဟာ ဒုတိယ အကြိမ် ဟာခနဲ အာမေဍိတ်တွေ ဖြစ်သွားကြရတော့တယ် ညီလေး။ ဆရာပြလိုက်တော့လည်း ဩော် ဟုတ်သားပဲ ဆိုပြီး ကြီးကြီး ကျယ်ကျယ် ခေါင်းညိတ်တဲ့ သူက ညိတ်ပေါ့ကွာ။ ဆရာပြမှ ဩော်လေး ဘာလေး ဖြစ်ကုန်ကျတာတော့ မစဉ်းစားဘူး။

“ဟုတ်တယ်နော် အစ်ကို။ ဆရာသမားများ ပြလိုက်တော့လည်း လွယ်သွားသလိုပဲ။ ကိုယ့်ဟာကိုယ် ဆိုရင် ဘာကစပြီး ဘယ်ဟာကို အစဖော် တွေးယူရမှန်းကို မသိဘူး။”",
"imagelink":"https://i.pinimg.com/736x/08/34/1b/08341b7d766b768c8fe7e004c920fd4d.jpg",
"videolink":"",
"notetext":"",
"openlink":""
},
{
"title":"နဝင်းနှင့် အခိုက် (၂)",
"subtitle":"ဒုတိယပိုင်း",
"sirname":"ဆရာ ဦးမောင်မောင်သန်း",
"book":"ငါလည်း အခံရခက်သလို တွေးမိပြန်တာပေါ့။ မိန်းမက အရင် အိမ်သာရှေ့ ရောက်လျက်သားနဲ့ ကောင်မလေးကြောင့် မဝင်ဖြစ်တာ ဆိုပြီးတွေးနေ လိုက်မိတယ်။ ဒါပေမယ့် ဆရာရဲ့သုံးသပ်ပုံ၊ ဆုံးဖြတ်ပုံကို အရမ်းသဘောကျလွန်းလို့ တစ်နေ့ ငါ့ဆရာလျှောက်ခဲ့တဲ့ လမ်းအတိုင်း လိုက်လျှောက် နိုင်အောင် ကြိုးစားမယ်လို့ စိတ်ထဲက ကြုံးဝါးလိုက်ပြီး ဆရာရဲ့ နောက်ကျောဘက်ကို ကြည့်ရင်းနဲ့ လက်အုပ်ချီ ထားလိုက်မိတယ်။

“အစ်ကို တကယ်လို့ အဲဒီအချိန်မှာ ခုနပြောတဲ့ သူခိုးနိမိတ်တို့၊ လှုပ်လှုပ်ရှားရှား နိမိတ်တို့ ဖြစ်ပေါ်မလာဘူး ဆိုရင်ကော။”

အင်္ဂဝိဇ္ဇာပညာကို ထဲထဲဝင်ဝင် လေ့လာပြီဆိုရင် အခါတစ်ခု တိုင်းမှာ နိမိတ်တို့၊ စနည်းတို့ ဆိုတာ ရှိနေတယ်ကွ။ ဒါကို သတိကပ်ပြီး ကြည့်ရင် တန်းမြင်တာပဲ။ အမှုမဲ့၊ အမှတ်မဲ့ ဖြစ်သလို နေရင်တော့ နေတဲ့အတိုင်းပဲ ဖြစ်နေရုံပဲရှိမယ်။ ဘာမှ ထူးခြားလာမှာ မဟုတ်ဘူး။ ဒါကြောင့်မို့လို့ သွားရင်လည်း အမှုမဲ့ အမှတ်မဲ့ မသွားနဲ့။ စားရင်လည်း အမှုမဲ့ အမှတ်မဲ့ မစားနဲ့။ စကားပြောရင်လည်း အမှုမဲ့ အမှတ်မဲ့ မပြောနဲ့။ နေရာတကာမှာ သတိဆိုတာ ရှိကိုရှိနေရမယ်။

မင်းခုန ပြောသလို သူခိုးနိမိတ်တို့၊ လှုပ်လှုပ်ရှားရှား နိမိတ်တို့ ဖြစ်ပေါ်မလာဘူး ဆိုရင်လည်း အဲဒီတုန်းက ပညာသင်ခါစ အခြေအနေနဲ့ မကြည့်ဘဲ အခုအခြေအနေနဲ့ ကြည့်ပြီးပြောရရင်တော့ စန္ဒြောအခါမှာ ဆရာပြောတဲ့စကားကို စဉ်းစားကြည့်။ မိန်းမအိမ်သာကို မိန်းမအရင်ဝင်မှာလား။ ယောက်ျားအိမ်သာကို ယောက်ျား အရင်ဝင်မှာလားလို့ မေးတာ မဟုတ်ဘူးလား။

“ဟုတ်ပါတယ်။”

ဒါဖြင့်ရှင်းတယ်။ ဆရာပြောတဲ့ စကား၊ ဆရာမေးတဲ့ စကားမှာကို လှုပ်ရှားမှုပါနေပြီ။ မိန်းမဖြစ်စေ၊ ယောက်ျားဖြစ်စေ ဝင်မယ်။ ဒါဟာ ရပ်နေတဲ့ သဘောမဟုတ်ဘူး။ ငြိမ်သက်နေတဲ့ သဘောမဟုတ်ဘူး။ လှုပ်ရှားတဲ့သဘော။ ဒီလိုဆို ခရီးသွားခြင်းတို့၊ စကားပြောခြင်းတို့၊ လှုပ်ရှားခြင်းတို့ကို ဖွင့်ဆိုတဲ့ ဂြိုဟ်ပရိယာယ် သောကြာ တည့်တည့်ကိုပဲ စဉ်းစားရတော့မှာပေါ့။

အဲဒီလို စဉ်းစားလိုက်ရင် သင်နေတဲ့ ပညာရပ်က နဝင်းနဲ့ အခိုက်ကို လှမ်းဆက်သွယ်တဲ့ ပညာရပ်။ ဒါဖြင့် နဝင်း သောကြာကို တည့်တည့် စဉ်းစားလိုက်ရင် အခိုက် တနင်္ဂနွေကိုပဲ တည့်တည့် ထပ်ပြီး စဉ်းစားရုံပဲ ရှိတော့တာပေါ့။

ဒီလိုဆို ပရိယာယ်လင်္ကာအရ အောင်-ဆု-လည်း-ပွား ဂြိုဟ်ယောက်ျား ဆိုတော့ ယောက်ျား အိမ်သာကို ယောက်ျားပဲ အရင်ဝင်လိမ့်မယ်လို့ ဖြေလိုက်ရုံပဲရှိတယ်။

“ဒါဖြင့် အစ်ကို၊ တနင်္လာနေ့ နံနက်တိုင်း အိမ်သာရှေ့မှာ ထိုင်ကြည့်နေရင် ယောက်ျား အိမ်သာကိုပဲ အရင်ဝင်မှာပေါ့နော်။”

ဆရာက ငါ့ကို အချိန်ပြည့် မေးနေတာ မဟုတ်ဘူးလေ မောင်အောင်မြတ်။ အဲဒါ သတိထားဦးမှပေါ့။ သူမမေးတဲ့ အချိန်မှာ ပညာဟာ အသက်ဝင်ခြင်း၊ လှုပ်ရှားခြင်း ဖြစ်မလာဘူးလေ။ သူမေးတဲ့ အချိန်ကျမှ ပညာဟာ နိုးကြားလာတာကိုးကွ။ အဲဒီလို ပညာနိုးကြားလာတဲ့ အချိန်ဟာ တို့ဆုံးဖြတ်ချိန်ပဲ။ အိမ်သာရှေ့မှာ အချိန်ပြည့် သွားထိုင်ကြည့် နေတာမှမဟုတ်ဘဲ၊ တနင်္လာ အချိန်တိုင်းသွား ထိုင်ကြည့်နေတာမှ မဟုတ်ဘဲ။

ဘယ်နေရာမဆို သူ့အပိုင်းနဲ့ သူ့ကဏ္ဍနဲ့ သူ့အချိန်ဆိုတာ ရှိတယ်။ အဲဒါတော့ ပိုင်းခြားသိဖို့ လိုတယ်။ ဒီအချိန်တိုင်းမှာ ပုံမှန်ဒါ ဖြစ်နေရမယ်လို့ တရားသေ တွက်ရင် ဂဏန်း (၇) လုံးသာရှိတဲ့ အင်္ဂဝိဇ္ဇာ ပညာခန်းကြီးဟာ ထင်ရှားကျော်ကြားတဲ့ ပညာရပ်ကြီး၊ အောင်မြင်တဲ့ ပညာရပ်ကြီး ဖြစ်လာပါ့မလား။ မင်း စဉ်းစားကြည့်။ တနင်္လာ အချိန်မှာ သူခိုး နိမိတ်မတွေ့ဘဲ ကြက်တွန်တဲ့ အသံကြားရင်၊ ခွေးကိုက်တဲ့ နိမိတ်တွေ့ရင်တော့ အဖြေက ပြောင်းသွားနိုင်တာပေါ့ ညီလေးရဲ့။

“ဟုတ်ကဲ့ အစ်ကို၊ ကျွန်တော် သဘောပေါက်ပါတယ်။ မရှင်းလို့ အစ်ကို့ကို မေးကြည့်တဲ့ သဘောပါ။”

အေးအေး ကောင်းပြီ။ ဒါဖြင့် အတွေ့အကြုံလေး တစ်ခုကို ထပ်ပြောပြမယ်။ မင်းနားထောင်။ တစ်ခါက လူတစ်ယောက်ဟာ အစ်ကို့ဆရာဆီ ရောက်လာတယ်။ သူရောက်လာတဲ့ အခါက ဂုရုအခါကွ။ ဘာဖြစ်လို့ မှတ်မိနေလဲဆိုတော့ အဲဒီလူကို ဆရာဟောပြသွားတာကို အစ်ကို့ရင်ထဲမှာ စွဲကျန်ခဲ့လို့ပဲ။

“ဟုတ်လား အစ်ကို။”

အေး ဒီလူက ဗုဒ္ဓဟူး နာမည်ကွ။ နာမည်တော့ မေ့သွားပြီ။ ဆရာက သူ့ကိုလည်း မြင်ရော ခင်ဗျားနာမည် ဘယ်သူလဲလို့ မေးလိုက်တယ်။ အဲဒီလူက ခုနကပြောတဲ့ ဗုဒ္ဓဟူးနာမည်ကို ဆရာ့ကိုလည်း ပြောလိုက်ရော ဆရာက ဘာပြောလိုက်လဲဆိုတော့ ဩော်ခင်ဗျားမှာ သူများပိုက်ဆံနဲ့ ပတ်သက်တဲ့ အပူတွေ ရှိနေပါလားတဲ့။ ဟိုလူကလည်း ဘယ်ငြင်းနိုင်မလဲ။ တန်းဝန်ခံတော့တာပဲ။

အဲဒီလိုလည်း ဝန်ခံရော၊ အဲဒါ ခင်ဗျားညီအစ်ကို မောင်နှမ တစ်ယောက်ယောက်နဲ့ ပတ်သက်နေလိမ့်မယ်လို့ ထပ်ပြောပြန်ရော။ ဟိုလူကလည်း ဟုတ်တယ်တဲ့ကွ။ ဟုတ်ရင် အဲဒီပုဂ္ဂိုလ်မှာ တနင်္လာနာမည်ပါရမယ်လို့ ပြောပြန်တယ်။ ဟိုလူကလည်း ဟုတ်ပါတယ်လို့ ထပ်ပြောပြန်တယ်။ ဟုတ်ရင် ခင်ဗျား သူများကို လိမ်ထားတဲ့ ငွေကလေး ဂဏန်းရှိရမယ်လို့ ထပ်ပြောတယ်။ အဲဒီတော့ ဟိုလူက ဘာပြောလဲဆိုတော့ ဆရာရယ် ကျွန်တော်သူများကို လိမ်ထားတာ မဟုတ်ရပါဘူး။ ပြန်မဆပ်နိုင်သေးလို့ပါ။ ငွေက လေးထောင်ပါလို့ပြောတယ်။

ပြီးတော့ ကျွန်တော့်ညီလေး တနင်္လာသား ခရီးထွက်ရအောင် သူများဆီက လှည့်ပေးလိုက်တာပါ။ ကျွန်တော်သုံးတာလည်း မဟုတ်ရပါဘူး ဆိုပြီးဝန်ခံတယ်။ အခုလည်း အဲဒီငွေ ပြန်မဆပ်နိုင်တဲ့ ပြဿနာကြောင့် ဆရာ့ဆီ ရောက်လာရတာပါ ဆိုပြီးထပ်ပြောတယ်။ အဲဒါကို မင်းမျက်လုံးထဲမှာ မှန်းကြည့်လိုက်။ ဆရာဟာ ဘာကိန်းဂဏန်းကိုမှ မသုံးဘဲ အခိုက်တစ်ခုကို ကြားလိုက်တာနဲ့ နဝင်းနဲ့ အခိုက်ကို သန့်သန့်လေး ပြောပြသွားတယ်။

အစ်ကိုဆိုတာ သဘောကျလွန်းလို့ ပါးစပ်အဟောင်းသား ဖြစ်ခဲ့ရတယ်။ နောက်ထပ် ဆရာက အစ်ကို့ကို ဘာပြောပြလဲဆိုတော့ ငါသာဆက်ဟောရရင် အဲဒီနဝင်းနဲ့ အခိုက်နှစ်လုံးတင် နေ့တစ်ဝက်ကျိုး သွားနိုင်တယ်တဲ့။

“ဆရာက ပြောရဲတယ်နော်။ ဘာပြီးရင် ဘာဆိုတာပြောရဲတယ်။”

သူ့ဘဝ၊ သူ့ပညာရပ်၊ သူ့အတွေ့အကြုံက မနည်းဘူးလေကွာ၊ ဒီတော့ ဘယ်မှုတော့မလဲ။ ဒိထက် ကြောက်စရာကောင်းတာကို ပြောပြဦးမယ်။ တစ်ခါက တနင်္ဂနွေအခါမှာ စနေသားတစ်ယောက်ကို သူဘာစိတ်ကူး ပေါက်တယ် မသိဘူး။ မင်းကျန်းမာရေး သတိထား။ ဗိုက်မှာ ဝေဒနာစွဲလိမ့်မယ်လို့ တန်းပြောလိုက်တယ်။ ဟိုလူကလည်း လန့်ဖျပ်ပြီး ဟုတ်ပါတယ်ဆရာ။ ကျွန်တော်ဒီရက်ထဲမှာ ဗိုက်မကောင်း ဖြစ်နေပါတယ်လို့ ဝန်ခံတယ်။ အဲဒီတော့ ဆရာက ဘာပြောလဲဆိုတော့ ဖြစ်မှာပေါ့ ခင်ဗျား နို့တွေ သွားသောက်တာကိုးတဲ့။

“ဟုတ်လား အစ်ကို။”

ဟုတ်တယ်တဲ့ဟေ့။ ဟိုလူက ဝန်ခံတယ်။ ငါတော့အံ့ရော။

“အစ်ကို တကယ်ဆိုရင် နန်းကြီးသုပ်တို့၊ နံပြားတို့၊ ဒိန်ချဉ်တို့ ဆိုတဲ့ စနေနံကို ပြောရင်လည်း ရလျက်သားနဲ့ နို့လို့ တန်းပြောလိုက်တာကိုက အံ့ဩစရာပဲနော်။”

အေးပေါ့လေ။ စောစောက အစ်ကို ပြောတဲ့အတွေ့အကြုံရဲ့ သတ္တိပေါ့။ တစ်ခါကလည်း လူတစ်ယောက် ဂုရုချိန်ကြီးမှာ သူ့အမေ နေမကောင်းလို့ ဆရာ့ကို လာမေးတယ်။ အစ်ကိုလည်း ရှိနေတယ်။ ပညာသင်နေတဲ့ အချိန်မှာပဲ။ အဲဒီလို သူ့အမေ နေမကောင်းတာကို ပြောနေတုန်း ဆရာ့အိမ်ရှေ့မှာ ဝက်ကြီးတစ်ကောင်ကို ကြိုးတုပ်ပြီး လူနှစ်ယောက် ရှေ့နောက်ဝါးလုံးနဲ့ လျှိုပြီးထမ်းသွားတာကို မြင်ရပါလေရောဟေ့။ ဟိုလူကတော့ ဘာမှ မသိရှာဘူးပေါ့ကွာ။

ဆရာက အဲဒီမြင်ကွင်းကို လှမ်းကြည့်လိုက်တာနဲ့ အစ်ကိုက မြင်လိုက်တော့ အစ်ကိုက စိတ်မကောင်းဘူးပေါ့ကွာ။ အဲဒါကိုလည်း ကြည့်ပြီး ရောဟိုလူကို ဘာမေးလိုက်လဲဆိုတော့ မင်းအမေ လေအကျဉ်းကျနေပြီ။ ရင်ထဲဝမ်းထဲမှာ လေတွေ မရှူနိုင် မကယ်နိုင်ဖြစ်နေပြီ။ ဟုတ်လားတဲ့။

ဟိုလူကဟာ ဟုတ်လိုက်တာ ဆရာရယ်။ လေတစို့ ထိုးသလို ခံစားနေရတာ မကြည့်ရက်လို့ ကျွန်တော်လာခဲ့တာပါတဲ့။ အဲဒီလိုလည်းပြောရော ဆရာက ဘာထပ်ပြောလိုက်လဲဆိုတော့ မင်းပြန်သာပြန်ပါ။ မကြာခင်မှာ မင်းအမေ နေကောင်းသွားပါလိမ့်မယ်။ အဲဒီလေရောဂါကြီး ပျောက်သွားလိမ့်မယ်တဲ့။

“ဟင် ကျွန်တော်ထင်နေတာက တစ်မျိုး။”

အေး ငါသဘောပေါက်တယ်။ မင်းထင်တာ ဟိုလူရဲ့ အမေဆုံးနိုင်တာ မဟုတ်လား။

“ဟုတ်တယ် အစ်ကို။ အသတ်ခံရတော့မယ့် ဝက်နိမိတ်ကို တွေ့နေရပြီပဲ။ ကျွန်တော် ဆိုရင်တော့ အဲဒါပဲပြောတော့မှာ။”

အစ်ကိုလည်း အဲဒီလိုတွေးခဲ့လို့ ဆရာ ခုလိုလည်းပြောပြီးရော ရုတ်တရက်အံ့ဩသွားပြီး ဆရာ့မျက်နှာကို မော့ကြည့်လိုက်မိတယ်။ ဆရာက သိပ်အကင်းပါးတာပဲ။ အဲဒီလို သူ့ကိုကြည့်လိုက် တာလည်းသိရော မောင်မောင်သန်း မင်းအံ့ဩသွားမှာပဲ။ ဒါဘာမှ အံ့ဩစရာ အကြောင်းမရှိဘူး။ ခုနက ဝက်ကိုကြိုးနဲ့ တုပ်သွားတဲ့ နိမိတ်တွေ့လားတဲ့။ ဟုတ်ကဲ့ တွေ့ပါတယ်လို့ အစ်ကိုက ပြောလိုက်တော့... အေး ငါလည်း အဲဒီနိမိတ်ကိုတွေ့လို့ မင်းအမေ လေနဲ့ပတ်သက်တဲ့ ရောဂါဖြစ်ရမယ် ဆိုတာကို ပြောခဲ့ပြီးပြီ။ သူကလည်း ဝန်ခံတယ်။ ကောင်းပြီ။ ဒါဖြင့် ဝက်ကိုကြိုးတုပ် ခေါ်သွားတာဟာ သတ်ဖို့ပဲ။ ဒီဝက်ဟာ မကြာခင်သေရတော့မှာ။ မင်းနဲ့ငါနဲ့ တွေ့ရတဲ့ နိမိတ်အတိုင်းဆိုရင် အကျဉ်းကျနေတဲ့ လေဟာသေရတော့မယ်။ သေတယ်ဆိုတာ ချုပ်ငြိမ်းခြင်း၊ ပျောက်ကွယ်ခြင်းပဲ။

ဒီတော့ ဗုဒ္ဓဟူးနံ ချုပ်ငြိမ်းရတော့မယ်။ ပျောက်ကွယ် ရတော့မယ်ဆိုတာကို ဘာသာပြန်လိုက်ရင် လေရောဂါ ချုပ်ငြိမ်းရတော့မယ်။ ပျောက်ကွယ် ရတော့မယ်ဆိုတာ ထွက်လာတယ်။ ဒါကြောင့် လေရောဂါ ဝေဒနာခံစားနေရတဲ့ သူ့အမေ နေကောင်းသွားလိမ့်မယ်။

အဲဒီ လေရောဂါ ပျောက်သွားလိမ့်မယ်လို့ ငါပြောလိုက်တာပဲတဲ့။ ဟိုလူဆိုတာ ဝမ်းသာလွန်းလို့ ခုန်ပေါက်ပြီးတော့ကို ထပြန်သွားတာပဲ။ နောက်တော့ တကယ်လည်း အဲဒီလူရဲ့အမေ နေကောင်းသွားတာ အစ်ကို ပြန်သိရတယ်။

“ဟာ အံ့ဩစရာပဲ။ ကျွန်တော်တို့ဆို ဘယ်တွေးတတ်ပါ့မလဲ။”

မင်းမပြောနဲ့ ညီလေး။ မင်းကိုပြောနေတဲ့ ငါတောင် မတွေးတတ်ဘူး။ နိမိတ်အရ သေသွားနိုင်တယ်ဆိုတဲ့ အဖြေကိုပဲ ငါဆို ပေးမိမှာကွ။ ဒါကြောင့် နဝင်းနဲ့ အခိုက်ကို လွယ်ပါတယ်ဆိုရင် မင်းအဲဒီ အဖြစ်လေးကို ကြည့်လိုက်လေ။ အတွေးအခေါ်တွေနဲ့ ဆုံးဖြတ်လာရတဲ့ အခုလို နဝင်းနဲ့အခိုက်ကျတော့ မင်းဘယ်လိုပြောမလဲ။

“ဟုတ်တယ်နော် အစ်ကို။ အတွေးအခေါ်တွေနဲ့ ဆုံးဖြတ်လာရတဲ့ အဲဒီလို နဝင်းနဲ့ အခိုက်မျိုးဆိုရင် သွားပြီ။ ဝေသွားပြီ။ ဘယ်လိုမှ မစဉ်းစား တတ်တော့ဘူး။”

မှန်တယ်။ ဒါပေမယ့် ဝေကာမှ ဝေရော ဆုံးဖြတ်ရမှာက ဆုံးဖြတ်ရမှာပဲ။ စဉ်းစားရမှာက စဉ်းစားရမှာပဲ။ ခက်တာတွေ လွယ်တာတွေ ဘေးချိတ်ထား။ ပျားကိုလိုချင်သူဟာ ဘာကိုပဲဖြစ်ဖြစ် ရွံ့နေလို့ ကြောက်နေလို့ မဖြစ်ဘူး။

“ဟုတ်ကဲ့ အစ်ကို။”

ဒီလိုဆို ထပ်ပြောမယ်။ တစ်ခါတုန်းက ဆရာ့ရဲ့ မိတ်ဆွေတစ်ယောက် သူ့အိမ်မှာ ရွှေလက်ကောက် ပျောက်မှုတစ်ခု ဖြစ်သွားဖူးတယ်။ ခုပြောတဲ့ ကြာသပတေး အခါမှာပဲ။ အဲဒီအကြောင်းကို တို့ကြားလိုက်ရတယ်။ တို့ဆိုတာက ဆရာနဲ့ ငါနဲ့ထိုင်နေတုန်း အဲဒီမိတ်ဆွေ အမျိုးသမီးက လာပြောတာပေါ့ကွာ။

ဂုရုအချိန်မှာ ရွှေပျောက်ပြီဆိုတာ ကြားလိုက်ရတာနဲ့ ဆရာ့မျက်နှာ ပျက်သွားတယ်။ စိတ်မကောင်းတဲ့ပုံနဲ့ ခေါင်းတညိတ်ညိတ်နဲ့ လုပ်နေတယ်။ ပြီးတော့ သက်ပြင်းရှည်ကြီးကို ချလိုက်ပြီး ခေါင်းကို တဖြည်းဖြည်း ခါယမ်းနေပြန်တယ်။ လာပြောတဲ့ အမျိုးသမီးလည်း ဆရာ့မျက်နှာကိုပဲ သေသေချာချာ ကြည့်နေတယ်။ ဘာဆက်ပြောမလဲ လို့ရယ်ပေါ့။ ဆရာက ဘာပြောလိုက်လဲ ဆိုတော့ 

ခင်ဗျားပြန်တော့ နောက်တစ်နာရီ ပြည့်ပြီးရင် တစ်ခေါက်ပြန်လာခဲ့။ အဲဒီတော့မှ ပြောမယ်ဆိုပြီး ပြောလိုက်တယ်။ ဟိုအမျိုးသမီးလည်း သုတ်သီးသုတ်ပျာနဲ့ ထပြန်သွားရော။ ဆရာက ခပ်အေးအေးလေသံနဲ့ ကဲမောင်မောင်သန်းရေ၊ မင်းနဲ့ ငါနဲ့လမ်းထိပ်ဘက် လမ်းလျှောက် ရအောင်ကွာဆိုပြီး အစ်ကို့ကို ပြောတယ်။

အစ်ကိုကလည်း ဟုတ်ကဲ့ဆရာဆိုပြီး နောက်ကကပ်လိုက် သွားတာပေါ့။ ပြီးတော့ ဘာပြောလဲဆိုတော့ မင်းမျက်လုံးတွေ၊ နားတွေ အငြိမ်မနေနဲ့။ တစ်ခုတည်းသော ဆုံးဖြတ်မှုကို ပြုရတော့မှာမို့ အာရုံကို ဖြန့်ကြက် ထားပေတော့တဲ့။ အစ်ကိုလည်း ဟိုကြည့် ဒီကြည့်ပေါ့ကွာ။ သတိထား နေရတယ်။ ဘာမှ သိပ်ထွေထွေထူးထူးလဲ မတွေ့ဘူး။

လမ်းထိပ်နား ရောက်လာလို့ စိတ္တဇဆေးရုံ ထောင့်ချိုးကွေ့လေး နားလည်းရောက်ရော ကလေးမလေး တစ်ယောက်ဟာ ဝက်အူချောင်း အတွဲလိုက် ကိုင်လာတယ်။ နှစ်တွဲသုံးတွဲ လောက်တော့ရှိမယ်ပေါ့။ ကလေးမလေးကတော့ ခပ်နွမ်းနွမ်း ပါးပါးပါပဲ။ အင်္ကျီအဝတ်အစားဆိုရင် နွမ်းဖတ်လို့။ တစ်ယောက်ယောက်က ဝက်အူချောင်းတွေကို တစ်နေရာ ပေးခိုင်းလိုက်တဲ့ ပုံစံမျိုးပေါ့ကွာ။ ဒီကောင်မလေး ဘဝအနေအထားနဲ့ ကြည့်ရင် ဝယ်နိုင်လောက်စရာ အကြောင်း မရှိနိုင်ဘူး။ ဒီမှာတင် အစ်ကိုလည်း အာရုံစိုက်ပြီး သတိထား ကြည့်လိုက်မိတယ်။

ဒီမှာတင် ထူးခြားတာလေး တစ်ခုထပ်ကြားရ တွေ့ရပြန်တယ်။ အဲဒါကတော့ သူလျှောက်လာတဲ့ ထောင့်ကွေ့ချိုးမှာ အကြော်ဆိုင် တစ်ဆိုင်ရှိတယ်ကွ။ အဲဒီအကြော်ဆိုင်က အမျိုးသမီးက သူ့ကို ဘာလဲမသိဘူး တစ်ခွန်း လှမ်းပြောတယ်။ အဲဒီကောင်မလေးက အမယ်လေး ကြီးမေရယ် ဒါကိုတောင် ကျွန်မ မရရအောင် ယူခဲ့ရတာ။ ရလိုက်လို့ပေါ့။ မရများ မရရင် ကျွန်မ အရိုက်ခံရမှာတဲ့။ ပြီးတော့ ပြောသေးတယ်။

ကျွန်မတောင် ရမလိုလို မရမလိုလိုနဲ့ ဖြစ်ပြီးမှ ပြန်ရလိုက်တာ လို့လည်း ထပ်ပြောပြန်ရော။ နောက်ထပ်ပြီး ဘာပြန်ပြောလဲ ဆိုတော့။ အိမ်ရောက်လို့ အမေ့ကို ပေးလိုက်ပြီးရင် ကျွန်မသွားထပ်ယူ ပေးမယ်တဲ့။ ရရင်လည်း ကြီးမေကို လာပေးမယ်တဲ့။ သူဒီလို ပြောနေတာကို ကြားတော့ အစ်ကိုက ဆရာ့ကို တိုးတိုးကပ်ပြော လိုက်ဘယ်။ ဆရာ ရမလိုလို မရဘူးလိုလိုနဲ့ ဖြစ်ပြီးမှ ပြန်ရလိုက်တာဆိုတော့ လက်ကောက်ပြန်ရနိုင်တယ် ဆရာလို့ ပြောလိုက်တယ်။ ဆရာက ဟုတ်ပြီ။ မင်းဘယ်လို အမြင်နဲ့ ပြောတာလဲ။ ငါ့ကို ရှင်းပြစမ်းလို့ မေးတော့...

လက်ကောက်ဆိုတာ ဝက်အူချောင်းနဲ့ နံတူပဲဆရာ (၄-၂)။ ပြန်ရလိုက်တာလို့ သူပြောတော့ ဆုံးပြီးသားပစ္စည်းအနေနဲ့ ကြည့်ရင် ပြန်ရလိုက်တာဆိုတဲ့ သဘောပဲ ဆရာလို့ ပြောလိုက်တယ်။ ဆရာက ဘာမှမပြောပါဘူး။ ခေါင်းတော့ တညိတ်ညိတ် လုပ်နေတယ်။ ပြီးတော့ လာပြန်ကြရအောင်ဆိုပြီး ဘာမပြော ညာမပြောနဲ့ လမ်းကနေ အိမ်ဘက်ကို ပြန်လှည့် လျှောက်တော့တယ်။ သူပြန်လှည့်တော့ အစ်ကိုလည်း ပြန်လိုက်လာ ရတာပေါ့။ လမ်းလည်း လျှောက်ခဲ့ပြီးပြီ။ မင်းတွေ့တာ ခုန ဝက်အူချောင်း ကိုင်ထားတဲ့ ကလေးမလေးပဲ မဟုတ်လားတဲ့။ အစ်ကိုက ဟုတ်ကဲ့ဆရာလို့ ပြောလိုက်တယ်။ ဝက်အူချောင်းက ရောင်းတဲ့ဆိုင်မှာ ခွဲတမ်းနဲ့ ရောင်းတယ်နဲ့ တူပါရဲ့ကွာ။ ဒါကြောင့် ဒါလေးကို သူမရရအောင် တိုးဝယ်လာတယ်။ ရမလိုလို၊ မရဘူးလိုလိုနဲ့ ရလိုက်တယ်။ အဲဒါကို သူ့အမေကို သွားပေးပြီးရင် ဟိုအကြော်သည် အမျိုးသမီးကြီးအတွက် ဝက်အူချောင်း သွားဝယ်ပေးဦးမယ်၊ အဲဒီလို ကောင်မလေး ပြောလိုက်တာ မင်းလည်းကြားတယ်။ ငါလည်းကြားတယ်။ ဟုတ်တယ် မဟုတ်လားတဲ့။ အစ်ကိုက ဟုတ်ကဲ့ဆရာဆိုတော့ မင်းသေသေချာချာ နားထောင်။ ပြီးရင် စဉ်းစား။

ဒီကောင်မလေးဟာ တော်တော့ကို စုတ်စုတ်ပြတ်ပြတ် ညစ်ထပ်ထပ်လေး။ ဒီတော့ ဝက်အူချောင်းဟာ သူထိုင်စားဖို့ မဖြစ်နိုင်တော့ဘူး။ ဒါကြောင့် သူမစားနိုင်သော အရာဝတ္ထုကို ကိုင်တွယ်သွားသော ကလေးမ ဆိုတာ ဦးဆုံး မင်းစဉ်းစား ရမယ်။ သူ့လက်ထဲမှာ ကိုင်ထားတယ်။ ဒါပေမယ့် သူမစားနိုင်ဘူး။ သူက ရအောင်တော့ ယူလာတယ် ဒါပေမယ့် သူ့အမေအတွက်။ ဟုတ်တယ်နော်တဲ့။

အစ်ကိုက ဟုတ်ကဲ့ဆိုတော့ ထပ်ပြောတယ်။ သူ့အမေ ဝက်အူချောင်းရောင်းတာ ဖြစ်လိမ့်မယ်။ ဒါမှမဟုတ် ထမင်းကြော်တို့ ဘာတို့ထဲမှာ ဝက်အူချောင်း ထည့်ရောင်းတာ ဖြစ်ချင်ဖြစ်မယ်။ ဒီတော့ ဒီအကြောင်းလေးကို လေ့လာလိုက်ရင် သူခိုးဆိုတာကလည်း ခိုးတဲ့ပစ္စည်းကို ဝှက်တာ မဟုတ်ဘူးကွ။ ရောင်းစားဖို့ပဲ။ ခုနကောင်မလေးဟာ ငါပြောသလို ခွဲတမ်းနဲ့ ရောင်းတဲ့၊ သိပ်ရောင်းကောင်းတယ် တူပါရဲ့ဖောက်သည် မနိုင်မနင်း ဖြစ်နေတဲ့ ဆိုင်မျိုးမှာ သွားတိုးဝယ်ကွာ။ ဟိုက သူ့ကို မရောင်းဘူးလိုလို လုပ်ပြီးမှ ရောင်းလိုက်လို့ ရတာနဲ့ ထင်ပါရဲ့။ မရဘူးလိုလို ဖြစ်ပြီးမှ ပြန်ရလိုက်တယ်လို့ သူပြော လိုက်တယ်။ ဝက်အူချောင်း စားနိုင်တဲ့ အခြေအနေမရှိသူ လက်ထဲကို ဝက်အူချောင်းနဲ့ နံတူလက်ကောက်ဟာ ဝတ်နိုင်တဲ့ အခြေအနေ မရှိတဲ့လူဆီ ရောက်သွားပြီ။ ဒါကြောင့် ရွှေဟာ မင်းပြောသလို သူများရဲ့ လက်ထဲကို ရောက်သွားပြီလို့ ယူဆရတော့မယ်ဆိုပြီး အစ်ကို့ကို ပြောပြတော့...

“ဟုတ်လား အစ်ကို။”

နေဦး ထပ်ပြောသေးတယ်။ ယူတဲ့လူမှာ အကြံပေးတဲ့ လူရှိမယ်။ ဒါမှမဟုတ် ယူတဲ့လူမှာ ခိုင်းတဲ့လူရှိမယ်။ ဒါမှမဟုတ် ယူတဲ့လူဟာ ယူပြီးရင် သူ့ထက်ကြီးတဲ့ လူတစ်ယောက် ယောက်ရဲ့ လက်ထဲကို အပ်လိမ့်မယ်။ ဘာလို့လဲဆိုတော့ ကောင်မလေး လက်ထဲက ဝက်အူချောင်း အမေကို ပေးရမယ်လို့ သူပြောသွားတယ်။ ဒါကြောင့် ငါမြင်တာ ပျောက်သွားတဲ့ ရွှေဟာ ယူတဲ့သူခိုးလက်ကနေ မရနိုင်တော့ဘူး။ ထုခွဲရောင်းချ ပေးနိုင်တဲ့ လူဆီ လက်ဆင့်ကမ်း သွားပြီ။ ပြန်မရနိုင်တော့ဘူး ဆုံးပြီလို့ ဆက်တိုက် ပြောထည့်လိုက်ပြန်တယ်။ နောက်ဝက်အူချောင်း ဝယ်လာတဲ့သူ ဘာပြောသေးလဲဆိုတော့ ကောင်မလေးဟာ သွားဝယ်နေကျ ဖြစ်နိုင်တယ်။ မရဘူးလိုလိုနဲ့ ရလိုက်တယ်ဆိုတဲ့ စကားဟာ သူဝယ်နေကျ၊ နေကျ၊ ဒီဆိုင်ကို သူသွားနေကျမို့ ပြောတာ။

ဒါကြောင့် ဝယ်ဖူးသူ သွားဖူးသူ၊ ၊ ဝက်အူချောင်း ရှိတဲ့နေရာနဲ့ ရင်းနှီးပြီးသားသူဖြစ်လို့ ရွှေခိုးသွားတဲ့ သူခိုးဟာ အဲဒီအိမ်ကို ဝင်ထွက်နေတဲ့ လူရင်း အတွင်းလူကပဲ ဖြစ်မယ်လို့ ပြောတော့တယ်။ အဲဒီလိုနဲ့ စကားတပြောပြော တပြောပြော လာလိုက်ကြတာ ဆရာ့အိမ်နားလည်း ရောက်ရော ခုနအမျိုးသမီးကြီး ထိုင်စောင့်နေတာ တွေ့တယ်ကွ။ တစ်နာရီတောင် ပြည့်အောင် သူမစောင့်နိုင်တော့ဘူးနဲ့ တူပါရဲ့။ ဆရာက အိမ်ပေါ်လည်း ရောက်ရော ခင်ဗျားရွှေလက်ကောက်ကို အတွင်းလူယူတာ။ ယူတဲ့လူဆီမှာ အခုလောက်ဆို မရှိနိုင်တော့ဘူး။ လက်ပြောင်းသွားပြီ။ ဒါကြောင့် ခင်ဗျား ရွှေလက်ကောက် ပြန်မရနိုင်တော့ဘူး။ ဆုံးပြီလို့ ပြောလိုက်တော့တယ်။ ဟိုအမျိုးသမီး ကြီးလည်း ဒုက္ခပါပဲလို့ ငိုယိုပြီး ထပြန်သွား တော့တယ်။ ထပ်ပြော လိုက်သေးတယ်။ ယူတာ မိန်းမနော်လို့ ဆရာက ထပ်ပြောလိုက် သေးတယ်။

နောက်တော့ အဲဒီ ရွှေလက်ကောက် သတင်းဟာ စုပ်စမြုပ်စကို မြုပ်သွားတော့တာပဲ။ ဘယ်သူ့ လက်ချက်မှန်းကို မသိတော့ဘဲ ဆုံးသွားတော့တယ်။ ဆရာပြောသလို ပြန်မရတော့ဘူး။ သူ့အိမ်ကလည်း သူ့အမျိုးက တသောသော ဖြစ်နေတော့ ဘယ်သူ့ကို မေးရမှန်း မသိတော့ဘူးနဲ့ တူပါရဲ့။ အဲဒီကိစ္စဟာ စိန်ပန်းမြိုင် ရပ်ကွက်ရွှေ့ခါနီးမှ ရွှေစပျောက်တဲ့ အချိန်ကစပြီး နောင်သုံးနှစ်ကြာမှ အဲဒီအမျိုးသမီးရဲ့ တူမ ခိုးလိုက်တာမှန်း သိရတော့တယ် ညီလေး။

“ဟာ ဆရာပြောတာ ကြောက်စရာနော်။”

အေးလေ၊ နိမိတ်ကို သူလည်းတွေ့တာပဲ။ ငါလည်း တွေ့တာပဲ။ ဒီနိမိတ်အတိုင်း နိမိတ်ယူကြတာပဲ။ သူလည်းကြားတဲ့ စကားကိုကောက်တာပဲ။ အစ်ကိုလည်း ကြားတဲ့စကားကို ကောက်တာပဲ။ ဒါပေမယ့် အယူအဆ လုံးဝခြားနားသွားတာကို မင်းတွေ့ရလိမ့်မယ်။

“ဟုတ်ကဲ့ တွေ့ပါတယ် အစ်ကို။”

မိန်းမ ယူတယ်လို့ ဆရာပြောလိုက်တာက။ ဒါက အခုသင်နေတဲ့ ပညာခန်းနဲ့ နွယ်နေပြီလေကွာ။ ဂုရုတိုင်မှာ အခိုက်ဗုဒ္ဓဟူး ပြဿနာကို ပြောပြီဆိုတော့ ဗုဒ္ဓဟူးအခိုက်နဲ့ ဆက်နွယ်နေတဲ့ ဂြိုဟ်ဟာ နဝင်းမှာရှိနေတဲ့ တနင်္လာပဲပေါ့ မောင်အောင်မြတ်ရဲ့။ ဘာခက်တာလိုက်လို့။ ဒါဖြင့် တနင်္လာကို ကျား၊ မ ထပ်ခွဲရင် ခြေ-သွား-ထိန်းရ ဂြိုဟ်မိန်းမဆိုတော့ မိန်းမယူတာပဲပေါ့။ ပြီးတော့ တစ်ခါ ကြိုင်လောင်း-မြဲ-သို အရှင်ဂြိုဟ် ဆိုတဲ့အတိုင်း ပိုင်ရှင်အမျိုးသမီးရဲ့ တူမ ယူခဲ့တာပဲလေ။ အိမ်ရှင်ရဲ့တူမဆိုတာ အိမ်မှာ ဩဇာရှိတာမျိုးပဲ။ သူ့အိမ်မှာ ခိုင်းထားတဲ့ အိမ်ဖော်ယူခဲ့တာမှ မဟုတ်ဘဲ။ ဒါပေမယ့် ဆရာက အဲဒီတုန်းက သူ့တူမလို့တော့ မပြောခဲ့ဘူး။ အတွင်းလူ ယူတာလို့ပဲ ပြောခဲ့တယ်။ ထူးဆန်းတာက သူ့တူမရဲ့ နာမည်က တနင်္လာနာမည် လှလှလေး မှည့်ထားတာကွ။

“တန်းနေတာပဲနော်၊ ဂြိုဟ်များမြင်လိုက်ပုံ။”

နောက်တစ်ခု မင်းစဉ်းစားရမှာက အခါက ဂုရုအခါဆိုတော့ အင်-တူ-လက်-မျှ နဂိုပဆိုတဲ့ လင်္ကာအတိုင်း ယာယီ မဟုတ်တော့တဲ့ အချိန်မို့ သူ့ရွှေလက်ကောက် ပြန်မရနိုင်တော့ဘူးလို့ ပြောလိုက်တာလည်း လင်္ကာအတိုင်း ဂြိုဟ်ဆက်သွယ်မှုနဲ့ ဖော်လိုက်တာနဲ့တင် တစ်ဝက်ကပေါ်နေပြီ။

“ကျွန်တော်တို့ အခြေခံ သင်ခဲ့ရတဲ့ လင်္ကာတွေဟာ သိပ်အကျုံးဝင်တာပဲနော်။”

အေး အဲဒါပဲ။ ခရီးရောက်အောင် လျှောက်သွားမယ့် အကြောင်းတရားကို မင်းအစပြုတော့မယ်ဆိုရင် ဦးဆုံး ခြေလှမ်းအစဟာ တန်ဖိုးရှိဘယ်ဆိုတာကို မမေ့ရဘူး။ စလျှောက်လာခဲ့ရတဲ့ ခြေလှမ်းတွေကို လျှော့ထွက်လို့မရဘူး။ ဒီခြေလှမ်းတွေစုမှ ခရီးရောက်ဖို့ ဖြစ်လာခဲ့ရတာ မဟုတ်လား။

“ဟုတ်ကဲ့ အစ်ကို။”

ဒါကြောင့် မိတ်၊ ရန်ခွဲတဲ့ လင်္ကာတွေ၊ ခုနပြောတဲ့ အခြေလင်္ကာတွေ ဒေါင်းဒေါင်းပြေးနေရမယ်။ ဘာဟေ့ဆိုတာနဲ့ ဘာဆိုတာ ဒက်ခနဲ ပြောနိုင်နေရမယ်။ သိနေရမယ်။ နဝင်းအခိုက်ကို လင်္ကာတွေး အပြန်အလှန် ဖော်ယူရတဲ့ ကိစ္စမျိုးတွေ ကျရင်ခုလို လင်္ကာရမထားရင် ဘယ်လိုလုပ်မလဲ။

“ဟုတ်ကဲ့၊ ကျွန်တော် ကြိုးစားပြီး ကျက်ထားပါတယ်။”

ကောင်းပြီ။ လင်္ကာနဲ့ ဖော်ယူရတဲ့ နဝင်းအခိုက် ဖြစ်ရပ်တွေ ဆက်သွားကြရအောင်။ တစ်ခါပေါ့ကွာ။ အခုပြောခဲ့တဲ့ ရွှေလက်ကောက် ပျောက်မှုလိုမျိုး ဖြစ်ရပ်တစ်ခု ကြုံခဲ့ဖူးတယ်။ အဲဒီကိစ္စကတော့ ဆရာ့ကို လာမေးတာ မဟုတ်ဘူး။ ဆရာနဲ့ အစ်ကိုနဲ့က အိမ်တစ်အိမ်ကို ကိစ္စလေးတစ်ခုရှိလို့ သွားခဲ့ကြတယ်ပေါ့ကွာ။",
"imagelink":"https://i.pinimg.com/736x/e9/85/84/e98584fd9bd600e133891aa102545089.jpg",
"videolink":"",
"notetext":"",
"openlink":""
},
{
"title":"နဝင်းနှင့် အခိုက် (၁)",
"subtitle":"ပထမပိုင်း",
"sirname":"ဆရာ ဦးမောင်မောင်သန်း",
"book":"မမြင်ရသော ဆက်သွယ်ချက် (နဝင်းနှင့် အခိုက်)။ ဒီတော့ကာ အဟောပညာပိုင်းမှာ ကျယ်ပြန့်သထက် ကျယ်ပြန့်လာအောင်၊ မြင်တတ်ပြီးရင်း မြင်တတ်ရင်း ဖြစ်လာအောင် ပညာအမြင်တစ်ခုကို သွားမယ်။ မသွားခင် မင်းကို ပြောစရာတစ်ခု ရှိတယ်။ အဲဒါက ဘာလဲဆိုတော့ လူဆိုတာ လှုပ်ရှားမှု ကင်းမဲ့နေရင် လူရယ်လို့ အဓိပ္ပာယ်ရှိပါ့မလား။

“မရှိပါဘူး အစ်ကို။”

မှန်တယ်။ ငြိမ်သက်နေတဲ့ ရုပ်ခန္ဓာကြီးဟာ လူရယ်လို့ အဓိပ္ပာယ်မရှိဘူး။ လူလို့ ခေါ်ရလောက်အောင် အသက်မဝင်ဘူး။ ဒါဖြင့် အသက်ဝင်လာအောင် ဘာတွေဖြစ်လာသလဲ။ လူဆိုတာ ကံသုံးပါးကို ပိုင်ဆိုင်ထားကြ သူများပီပီ၊ အဲဒီ ကံသုံးပါးက နိုးကြား လာပေးရတယ်။ ဘာကံတွေလဲ။ ကာယကံ၊ ဝစီကံ၊ မနောကံဆိုတဲ့ ကံသုံးပါးပဲ။ အဲဒီတော့မှ ကာယကံ ကောင်းမှုလား၊ ကာယကံ ဆိုးမှုလား။ ဝစီကံ ကောင်းမှုလား၊ ဝစီကံ ဆိုးမှုလား။ မနောကံ ကောင်းမှုလား။ မနောကံ ဆိုးမှုလား ဆိုတာကို ခွဲခြမ်းစိတ်ဖြာပြီး ထပ်သိလာခဲ့ကြရတယ်။ ဒီတော့မှ လူဆိုတာ ပီပြင်လာတယ်။ ဒီနေရာမှာ ပြောစရာရှိတာက လူဆိုတဲ့ သဘောကို အကျဉ်းချုံးပြီး အစ်ကို ပြောပြတာပဲရှိတယ်။ ဒဿန ဖွင့်နေတာ မဟုတ်ဘူး။ ဒါကြောင့် လူဆိုရင် ကောင်းမှု၊ မကောင်းမှုကို သိကြစမြဲပဲ။ ရှောင်သင့်တာကို ရှောင်ပြီး၊ ဆောင်သင့်တာကို ဆောင်ရတယ်။ အကုသိုလ်ကို ရှောင်ပြီး ကုသိုလ်ကို ဆောင်ရတယ်။ လိမ္မာခြင်း ဆိုတာရယ်၊ မိုက်မဲခြင်း ဆိုတာရယ်က သူ့သဘောနဲ့ သူဆောင်သွားကြတာပဲ။ ရှောင်ကြတာ ရှိသလို၊ တိုးဝင်ကြတာလည်း ရှိတယ်။ ဒါလူ။

ဒါကြောင့် လူဆိုလိုက်တာနဲ့ ကုသိုလ်ကံ၊ အကုသိုလ်ကံဟာ အသက်ဝင်လာတော့တာပဲ။ ဟုတ်ပြီ။ လူလိုပဲ သဘောထားပြီး အင်္ဂဝိဇ္ဇာတိုင် တစ်တိုင်ကို ကြည့်လိုက်။ ဒီတိုင်ဟာ ဂဏန်းခုနစ်လုံး ထောင်ထားရုံပဲ ထောင်ထားတာလို့ မြင်တဲ့လူ အဖို့ကတော့ ဘာမှ အသက်ဝင် မလာဘူး။ အသက်မရှိတဲ့ တိုင်တစ်တိုင် အဖြစ်ပဲရှိနေမယ်။ အသက်မရှိတဲ့ ဂဏန်းလေးတွေ အဖြစ်ပဲရှိနေမယ်။ ဒီဂဏန်းလုံးလေးတွေကို အသက်သွင်း လိုက်တဲ့အခါကျမှ တိုင်ဟာအသက်ဝင်လာတယ်။ ဘယ်လို အသက်ဝင်လာလဲ၊ ဟောကြည့်။ နမူနာ ပြောမယ်။ တနင်္ဂနွေ ဂြိုဟ်တစ်လုံးကို အသက်သွင်းတဲ့ အကြည့်နဲ့ ကြည့်ပြီ ဆိုကြပါစို့။ ဒီဂြိုဟ်ဟာ ကောင်းမှာလား၊ ဆိုးမှာလား။ ကောင်းတဲ့ အသက်ဝင်မှာလား၊ ဆိုးတဲ့ အသက်ဝင်မှာလား။ ထပ်ပြီး ခွဲခြမ်းစိတ်ဖြာ ရတော့မယ်။ အဲဒါကို မြင်အောင် ကြည့်နိုင်ရမယ်။ ဒါပညာပဲ။ မင်းသဘောပေါက်လား မောင်အောင်မြတ်။

“ဟုတ်ကဲ့၊ ပေါက်ပါတယ်။”

ဒါမင်းကို အရိုးစင်းဆုံးနဲ့ အရှင်းဆုံး သင်ပြချက်တွေပဲလို့ အောက်မေ့။ ဒါဖြင့် ဆက်မယ်။ ခုန အစ်ကို ပြောသလို တိုင်တစ်တိုင်ကို အသက်သွင်းတဲ့ အကြည့်နဲ့ ကြည့်တဲ့ နည်းပေါင်းများစွာ မင်းကို အစ်ကို သင်ပေးခဲ့ ပြီးသွားပြီ။ မလုံလောက် သေးဘူးထင်လို့ အထပ်ထပ် လေ့ကျင့် ပေးနေတုန်းပဲ။ အဲဒီလို လေ့ကျင့်ပေးနေတဲ့ အထဲက အခုထပ်ပြီး တိုင်ကို အသက်သွင်းတဲ့ အကြည့်နဲ့ ကြည့်တဲ့နည်း တစ်နည်း။ တစ်နည်းပြောရရင် မြင်တတ်ဖို့ အမြင်တစ်ခု မင်းကို သင်ရတော့မယ်။ ဒါပေမယ့် ဟိုးတုန်းက မင်းကိုသင်ပေး ခဲ့ဖူးတဲ့ တိုင်ပြေးကို မင်းသဘော ပေါက်ဖို့တော့လိုတယ်။ မှတ်မိလား အင်္ဂဝိဇ္ဇာတိုင်ပြေးပုံ။

“မှတ်မိပါတယ် အစ်ကို။”

မှတ်မိရင် အမြင့်ဆုံးရောက်နေတဲ့ ဂြိုဟ်ဟာ နောက်တစ်တိုင်ကျရင် ဘာဖြစ်လဲ။ တစ်နည်း ပြောရရင် ပစ္စုပ္ပန်မှာ အမြင့်ဆုံး ဂြိုဟ်ဟာ အနာဂတ်မှာ ဘာဖြစ်လဲ။

“ပစ္စုပ္ပန်မှာ အမြင့်ဆုံးဂြိုဟ်ဟာ အနာဂတ်မှာ ခိုက်သွားရပါတယ် အစ်ကို။ အမြင့်ကနေ အနိမ့်ကို ဆင်းရပါတယ်။”

ဟုတ်ပြီ၊ အဲဒီလို မမြဲတဲ့ သဘောကို မြင်အောင် ကြည့်လိုက်တဲ့အခါ အထင်ရှားဆုံး မြင်ကွင်းကတော့ ပဉ္စပွတ်လို့ခေါ်တဲ့ နဝင်းနဲ့ အခိုက် ဂြိုဟ်လို့ခေါ်တဲ့ အမြစ်ပဲ။ ဥပမာပြမယ်။ ကြည့်။ တနင်္ဂနွေအခါမှာ အမြင့်ဆုံးမှာ ကြာသပတေးရှိတယ်။ နောက် အနာဂတ်ဖြစ်တဲ့ သောကြာကိုလည်း ကူးရော အဲဒီအမြင့်ဆုံး ကြာသပတေးဟာ အခိုက်အဖြစ်နဲ့ ပြောင်းလဲသွားရတယ်။ ဒါဟာ အကောင်းဆုံးနဲ့ အဆိုးဆုံး ပြချက်တစ်ချက်ပဲ။ အထင်ရှားဆုံး မြင်ကွင်းလည်း ဖြစ်တယ်။ ဒါကြောင့် နဝင်းနဲ့ အခိုက်ဟာ မမြင်ရတဲ့ ဆက်သွယ်ချက်တွေ ရှိကြတယ်။

“ဘယ်လိုမမြင်ရတဲ့ ဆက်သွယ်ချက်လဲ အစ်ကို”

ဥပမာကွာ သာစည်ပင်းယတို့၊ အမြစ်အညွန့်တို့ ဆိုရင်မြင်ရတဲ့ ဆက်သွယ်ချက်ပေါ့ကွာ။ ကြိုးလေးတွေလို ဆွဲလို့ရတယ် ဆိုပါတော့။ အခုဒီ နဝင်းနဲ့ အခိုက်ကတော့ ဆက်သွယ်ချက် လုံးဝမရှိဘူး။ ပစ္စုပ္ပန်နဲ့ အနာဂတ်ကို ချိန်ကြည့်မှ သိရမှာ။ နောက်တစ်ခုကတော့ မူလဂြိုဟ် တစ်ဂြိုဟ်ရဲ့ တြိရန်းပဲ။ တြိရန်းဂြိုဟ်ဆိုတာ တိုင်တစ်တိုင်ရဲ့ တိုင်ခြေဂြိုဟ်ကို ခေါ်တာ မင်းသိတယ်။ သုံးခုမြောက် ဂြိုဟ်ကိုခေါ်တာ မင်းသိပြီးသား။

“ဟုတ်ကဲ့။”

အဲဒီ တြိရန်းဂြိုဟ်ဟာ သိပ်အသက် ဝင်တတ်တဲ့ဂြိုဟ်။ ဘယ်လို အသက်ဝင်လဲ ဆိုရင်၊ ဥပမာကွာ သူရဇ္ဇအခါတစ်ခုမှာ တြိရန်းမှာ ဘာရှိလဲ။

“အင်္ဂါပါ။”

အေး၊ အဲဒီ သူရဇ္ဇအခါတိုင် မကုန်မချင်း အင်္ဂါဂြိုဟ်ဟာ အသက်ဝင်နေလေ့ရှိတယ်။ အင်္ဂါနိမိတ်တွေ တွေ့နေရလေ့ရှိတယ်။ ဒါကြောင့် တြိရန်းဂြိုဟ်ကို လျှော့မတွက်လေနဲ့။ ဘယ်လောက်ထိတောင် ပညာရှင်တွေ သတိထားကြလဲဆိုရင် မူလကို တြိရန်းအုပ်ရင် မူလထွက်တယ်။ ထွက်စေနိုင်စွမ်းတယ် လို့တောင်ဆိုခဲ့ကြတယ်။ တစ်နည်းအားဖြင့် အဝေးခြင်္သေ့ဟောက် လို့လည်းဆိုကြတယ်။ အောင်-စည်-ဘုန်း-တော်-ကြံ-ရွယ်-သည် ဆိုတဲ့ ပညာခန်းပေါ့ကွာ။ ဒီလိုတြိရန်းရဲ့ စွမ်းအင်တွေကို သတိထားမိလာပြီဆိုရင် အခါတစ်ခါရဲ့ အမြင့်ဆုံးဂြိုဟ်ကို ကြည့်လိုက်။ ဥပမာပြောရရင် သူရဇ္ဇအခါရဲ့ အမြင့်ဆုံးဂြိုဟ်ဟာ ကြာသာပတေးပဲ။ အဲဒီကြာသာပတေးရဲ့ တြိရန်းက ဘာလဲ။

“စနေပါ။”

ဟုတ်ပြီ။ ဒါဖြင့် ကြည့်ရအောင်။ ကြာသာပတေး အခါမှာ တြိရန်းမှာ စနေရှိတယ်။ တစ်နည်းပြောရရင် ကြာသာပတေးရဲ့ တြိရန်းက စနေဆိုတာ မင်းသိပြီ။ ခုနမင်းကို အစ်ကိုမေးခဲ့တာ ဘာလဲ။ ကြာသာပတေးဟာ ဘယ်အခါရဲ့ အမြင့်ဆုံးဂြိုဟ်လဲ။

“သူရဇ္ဇအခါရဲ့ အမြင့်ဆုံး ဂြိုဟ်ပါ အစ်ကို။”

ကောင်းပြီ။ ပုံစံနဲ့ ကြည့်မယ်။ အဲဒီသူရဇ္ဇအခါမှာ အမြင့်ဆုံးဖြစ်တဲ့ နဝင်းလို့ခေါ်ကြတဲ့ ကြာသာပတေးနဲ့၊ အဲဒီ ကြာသာပတေးရဲ့ တြိရန်းဖြစ်တဲ့ စနေတို့ ဆက်သွယ်ကြပြီ။ ဒါပေမယ့် ကြိုးနဲ့မိတဲ့ ဆက်သွယ်ခြင်းမျိုး မဟုတ်ဘူးနော်။ ခုနပြောသလို အမြင်တစ်ကွက် ဖျောက်ထားတဲ့ ဆက်သွယ်ခြင်းမျိုးနဲ့ ဆက်သွယ်တာ။ ခုန အောင်-စည်-ဘုန်း-တော် လင်္ကာကို ကြည့်လိုက်ရင်၊ အောင်ဆိုတဲ့ တနင်္ဂနွေနဲ့ စည်ဆိုတဲ့ အင်္ဂါတြိရန်း အဖြစ်နဲ့ ဆက်သွယ်ကြတယ်ဆိုတာ တွေ့ရမယ်။ ဒါဖြင့် ဘုန်း-တော်ဆိုတဲ့ ကြာသာပတေးနဲ့ စနေတို့ သူရဇ္ဇအခါမှာ နဝင်းနဲ့ အခိုက်အဖြစ် ဆက်သွယ်ကြပြီ။ ဒါဟာ နဝင်းနဲ့ အခိုက်ဆက်သွယ်ပုံကို အလွယ်ကူဆုံးနဲ့ အရှင်းဆုံး၊ အမှတ်မိဆုံး ကြည့်နိုင်တဲ့နည်းပဲ။ နဝင်းမှာ ဘုန်းရှိရင် အခိုက်မှာ တော်ရှိရမယ်။ ဒါကြောင့် တနင်္ဂနွေအခါမှာ ကြာသာပတေးကို ပြောပြီလား။ ပြောရင် အခိုက်စနေကို ထည့်မပြောလို့ လုံးဝမဖြစ်တော့ဘူး။ အခါတိုင် တစ်ခုရဲ့ အင်္ဂါရပ် မပြည့်စုံသလိုချည်း ဖြစ်နေမယ်။ ဆားမပါတဲ့ ဟင်းတစ်ခုကို စားရသလို ဖြစ်နေမယ်။ ဒါကြောင့် နဝင်းမြင်ရင် အခိုက်မြင်တတ်အောင် လေ့ကျင့်ဖို့လိုလာပြီ။ ဟုတ်တယ် မဟုတ်လား။

“ဟုတ်ကဲ့။”

အဲဒီဂြိုဟ်နှစ်လုံးဟာ အကောင်းဆုံးနဲ့ အဆိုးဆုံး ဂြိုဟ်ပဲ။ အခါတစ်ခုမှာ နဝင်းဟာ အမြင့်ဆုံးမို့ အကောင်းဆုံးလို့ သတ်မှတ်ထားကြတယ်။ ကောင်းလည်း ကောင်းပါတယ်။ အတိုင်းအတာ တစ်ခုအထိပေါ့ အခိုက်ဟာ အခါတစ်ခုရဲ့ အဆိုးဆုံးပဲ။ သူကတော့ ရှောင်တိမ်းနိုင်သည် ဖြစ်စေ၊ မရှောင်တိမ်းနိုင်သည် ဖြစ်စေ ခိုက်တာကတော့ ခိုက်တာပဲ ဆိုးတာကတော့ ဆိုးတာပဲ။ ဒါကြောင့် အမြစ်ဂြိုဟ်မှာ အလယ်ခြာ ပမာမှတ်ဖွယ်မီး၊ လုပ်လိုသမျှ လုပ်မရ ကြံရခက်အောင်ဆီး ဆိုပြီးတော့တောင် ပညာရှင်ကြီးတွေ ဖွင့်ဆိုခဲ့ကြတယ်။ မီးနဲ့တောင် တင်စားခဲ့ကြတယ် ဆိုကတည်းက ဒီအခိုက်ဂြိုဟ်ရဲ့ အဆိုးစွမ်းအားကို ဘယ်လောက် သိထားသလဲ။ မင်းစဉ်းစားကြည့်။

“ဟုတ်ကဲ့ပါ။”

ကောင်းပြီ၊ ဒါဖြင့် ပုံစံနမူနာလေးတွေနဲ့ သင်တဲ့သင်ခန်းစာ သွားရအောင်။ တစ်ခါတုန်းက လူတစ်ယောက်ဟာ အစ်ကို့ကို ထူးထူးဆန်းဆန်း စကားတစ်ခွန်း ပြောလာတယ်။ သူပြောတာကတော့ သူငယ်ချင်းရာ မင်းကိုတော့ ငါလေးစား ပါတယ်။ ပညာစမ်းတာလည်း မဟုတ်ရပါဘူး။ ငါ့ကိုမင်းမှန်အောင် တစ်ခွန်းတည်းပြောစမ်းပါ။ ငါပြဿနာတက်နေလို့ ဆိုပြီးပြောလာတယ်။ သူပြောတဲ့အချိန်က အင်္ဂါအခါဆိုတာ အစ်ကို မှတ်ထားလိုက်တယ်။ တကယ်လည်း ဟုတ်တယ်ကွ။ ဒီကောင်ကြီးဟာ ပညာစမ်းတာကို ဝါသနာလည်းမပါဘူး။ စကားပြောရင်သာ အမြီးအမောက်မတည့်တာ။

“ဒါဖြင့် အစ်ကို့ကို ဘာလို့တစ်ခွန်းတည်း ပြောစမ်းပါလို့ ပြောရတာလဲ အစ်ကို။”

သူစိတ်ညစ်လို့ နေမှာပေါ့ကွာ။ ဒိပြင်မှာ ဗေဒင်တွေ လျှောက်မေး။ အဲဒီ ဗေဒင် ဆရာတွေက တောင်တောင်အီအီတွေ လျှောက်ပြောလို့ နေမှာပေါ့။ ဒါကြောင့် စိတ်ညစ်ညစ်နဲ့ ဘာကိုမှ မကြားချင်တော့ဘဲ လိုရင်းကို မေးလိုက်တာနဲ့ တူပါရဲ့ကွာ။

“အစ်ကို ပြောလိုက်လား။”

ပြောလိုက်တာပေါ့ မောင်အောင်မြတ်ရဲ့။ တခြားဘာမှ ထူးထူးထွေထွေ မဟုတ်ဘူး။ အစ်ကိုပြောလိုက်တာက ဟေ့ကောင်၊ မင်းသူများ ငွေကြောင့် ပြဿနာ ဖြစ်လိမ့်မယ်ဆိုတဲ့ စကားတစ်ခွန်းပဲ။

“ဟုတ်တယ်တဲ့လား အစ်ကို။”

ဟ ဟုတ်တာပေါ့ မောင်အောင်မြတ်ရဲ့။ ဘယ်မဟုတ်ဘဲ နေပါ့မလဲကွ။ သူတစ်ခါတည်း တန်းပြီးဝန်ခံ ရတော့တာကွ။ ဟုတ်ပါတယ် သူငယ်ချင်းရယ်။ ငါသူများငွေတွေကို မပေးနိုင်လို့ အခုအမှုဖွင့်တော့မယ်လို့ ပြောနေတယ်။ မင်း တယ်ဟုတ်ပါလားတဲ့။ ပြီးတော့ ပြောသေးတယ်။ ငါ့ကို ကယ်ပါဦးကွာတဲ့။ မင်းယတြာလေး ဘာလေး လုပ်ပေးစမ်းပါတဲ့။

“အစ်ကို ဘာလုပ်ပေးလိုက်လဲ။”

သူ့အခါ အလိုအရ ဖြစ်မယ်ဆိုတာ ဖြစ်ကိုဖြစ်လာမှာမို့ အစ်ကိုကယ်လို့ ဘယ်ရပါ့မလဲ။ ဒါပေမယ့် ဖြစ်လာရင် ခံသာအောင်တော့ ဘာသာရေးဆိုင်ရာ ကျင့်စဉ်တွေ များများဖိလုပ်ခိုင်း လိုက်ရတယ်ကွ။

“အစ်ကို တန်းပြောလိုက်တော့ သူအရမ်း အံ့ဩသွားမှာပဲနော်။”

အေးပေါ့။ သူကတော့ အရမ်းအံ့ဩပြီး အစ်ကို့ကို အကြားအမြင်ပါ ပေါက်နေတဲ့ လူစွမ်းကောင်းကြီးလို အထင်အရမ်း ကြီးသွားတာပေါ့။ တန်းပြောလိုက်တာကိုး။ အမှန်က မင်းသိတဲ့အတိုင်း ဘာအကြားအမြင်မှ မပေါက်ဘူး။ အင်္ဂါအခါရဲ့ သတ္တိကို ရိုးရိုးပြောလိုက်တာပဲ။ မင်းကို အခု သင်ပေးနေတဲ့ နဝင်းနဲ့ အခိုက်ရဲ့ ဆက်သွယ်ချက်ကို ပြောလိုက်တာပဲကွ။ အင်္ဂါတိုင်ကို စိတ်နဲ့ မှန်းကြည့်လိုက်။ သူက စပြောလာကတည်းက သူငယ်ချင်းရယ် ငါပြဿနာ တက်နေလို့ဆိုတာကိုး။ ဒီတော့ အမှုအခင်းတို့၊ ပြဿနာတို့ ဆိုတဲ့ပရိယာယ်ကို ဖွင့်တဲ့ဂြိုဟ်ဟာ ဘာဂြိုဟ်လဲ။

“စနေဂြိုဟ်ပါ အစ်ကို။”

အေး ဟုတ်ပြီ။ သူပြောလာတဲ့ အသံကိုက စနေအကြောင်းပဲကိုး ညီလေးရဲ့။ အစ်ကို ဘာတွေးစရာ လိုတော့လဲ။ ဒါကြောင့် အင်္ဂါအခါမှာ နဝင်းမှာရှိတဲ့ စနေကို သူကပြောလာတော့၊ နဝင်း စနေနဲ့ ဆက်သွယ်ချက် ရှိနေတဲ့ အခိုက်တနင်္လာကိုပဲ အစ်ကို လှမ်းကြည့်လိုက်ရုံပဲ ရှိတော့တာပေါ့။

ဒါကြောင့် တနင်္လာ ခိုက်နေပြီမို့ တနင်္လာနံ ငွေခိုက်ပြီဆိုတာ ချက်ချင်းတွေးလိုက်တယ်။ ဟုတ်ပြီ။ ဘာငွေလဲ။ တနင်္လာနံရဲ့ ပရိယာယ်အတိုင်း အများပိုင်ငွေ။ အများနဲ့ ဆိုင်တဲ့ ငွေခိုက်ပြီ။ ဒါကြောင့် မင်းသူများငွေကြောင့် ပြဿနာဖြစ်လိမ့်မယ်လို့ တန်းပြော ထည့်လိုက်တာပေါ့။ ဒါဘာမှ အကြားအမြင်နဲ့ မဆိုင်ဘူး။ ပညာ သန့်သန့်လေးပဲ၊ ကိုယ်ကလည်း လုပ်ကြံဖန်တီး ပြောလို့ ရတာလည်း မဟုတ်ဘူး။

နဝင်းနဲ့ အခိုက် ဆက်သွယ်ချက် အတိုင်း နဝင်းကို ပြောလာလို့၊ အခိုက်ကို တန်းပြောလိုက်တာပဲ ရှိတယ်။ အခါတိုင်မှာ ရှိတဲ့ ဂဏန်းလုံးလေးတွေကို ပုံဖော်ပြ လိုက်တာပဲရှိတယ်။ မင်း မြင်လား။

“ဟုတ်ကဲ့ မြင်ပါတယ် အစ်ကို။ ဒါပေမယ့် အစ်ကို့ကို တစ်ခုတော့ မေးကြည့်ချင်တယ်။”

အေးမေး၊ ဘာလဲပြော။

“အစ်ကိုက နဝင်းမှာ စနေရှိလို့ ပြဿနာအကြောင်း ကြားတာနဲ့ အခိုက်က တနင်္လာကို တန်းပြောလိုက်တာ မှန်သွားတယ်နော်။ တကယ်လို့များ သူဟာ တနင်္လာ သားသမီး တစ်ယောက်ယောက်နဲ့ ဖြစ်တဲ့ ပြဿနာမျိုး ဆိုရင်၊ ဒါမှမဟုတ် ခြေနှစ်ချောင်း ကိစ္စမျိုးဆိုရင် အစ်ကိုပြောတာ လွဲသွားမှာပဲနော်။”

အေး မင်းပြောတာ မှန်တယ်။ ခုနတောင် အစ်ကို ပြောခဲ့သေးတယ်။ ဒီကောင်ကြီးက ပညာစမ်းတာတို့ ဘာတို့ ဝါသနာမပါဘူးလို့။

“ဟုတ်ကဲ့။”

အဲဒီလို ဝါသနာမပါတဲ့ သူမို့ သူကရိုးတယ်ကွ။ စကားတောင် အမြီးအမောက် တည့်အောင် မပြောတတ်ဘူး။ ဒါကြောင့် သူ့အကြောင်းကို အစ်ကိုသိလို့၊ ဒီကောင် စုတ်ကိစ္စတော့ မဖြစ်နိုင်ဘူးဆိုတာ ကြိုတွေးပြီးသား။ အဲဒီလို အတွေးနဲ့ ငွေကြေး ကိစ္စကိုပြောခဲ့တာပဲ။ မင်းပြောတာ ဟုတ်တယ်။ ညီလေး ဒီလို တွေးနိုင်လာပြီဆိုရင် အစ်ကိုတောင် ဘာမှ ပြောစရာ မလိုတော့ဘူး။ သတိပေးစရာ မလိုတော့ဘူး။

အခိုက်နဲ့ နဝင်းဟာ ပရိယာယ်များတယ်လို့ မင်းကို အခု အစ်ကိုပြောတော့မယ့်ဆဲဆဲမှာ မင်းဒီစကား ပြောလာတာ အရမ်းဝမ်းသာတယ်။ ဝမ်းသာလက်စနဲ့ တစ်ဆက်တည်း ပြောဖို့အကြောင်းလေး သတိရလာတယ်။ တစ်ခါတုန်းက လူတစ်ယောက် အစ်ကို့ဆီ လာဖူးတယ်။ သူလာတာကတော့ စန္ဒြောအခါပဲကွ။ သူ့နာမည်က ကိုသိန်းတဲ့။ သူက ဘာပြောလဲဆိုတော့ ကျွန်တော်ခရီးသွားမလို့၊ ကောင်းပါ့မလား မသိဘူးတဲ့။ အစ်ကိုကလည်း ခုနပြောသလို နဝင်းသံကြားရင် အခိုက်ကို သိပ်ပညာပြချင်တဲ့ အချိန်ပေါ့ကွာ။ ဒါကြောင့် ခင်ဗျားခရီးသွားရင် တနင်္ဂနွေနံပါတဲ့ အရပ်ဖြစ်ရမယ်ဆိုတော့ မဟုတ်ဘူးတဲ့ကွ။ ဒါဖြင့် ခင်ဗျားဟာ အိမ်ကိစ္စဖြစ်မယ် ဆိုတော့လည်း မဟုတ်ဘူးတဲ့။ အစ်ကိုလည်း ဘာဆက်ပြောလို့ ပြောရမှန်းမသိ ဖြစ်သွားတယ်။ နောက်တော့မှ ကိုသိန်းက ဘာပြောလဲဆိုတော့ ကျွန်တော် ခရီးသွားမှာက ကျွန်တော့်အဖေ နေမကောင်းဖြစ်နေလို့ သံကြိုးလှမ်းရိုက်လို့ သွားမှာတဲ့။ သွားမှာက ဟင်္သာတတဲ့။ အစ်ကိုလည်း အဲဒီတော့မှ အင်း အခိုက်ကတော့ တန်းနေတာပဲ။ ငါကသာ မတွေးတတ်လို့ အသုံးမကျလို့ပဲလို့ ကိုယ့်ကိုယ်ကိုယ် တွေးလိုက်မိတော့တယ်။

တနင်္ဂနွေ ခိုက်နေပြီဆိုကတည်းက ခိုက်နေတဲ့ အကြောင်းတရားကို တွေးရတော့မယ်ဆိုတာ အစ်ကိုမှ မစဉ်းစားမိဘဲကိုး။ နဝင်းကို ကြားတာနဲ့ အခိုက်တနင်္ဂနွေကို တန်းပြောချင်နေတော့ ထိတာပေါ့ကွာ။ မင်းအဲဒီမှာ နဝင်းနဲ့ အခိုက်ရဲ့ ဆက်သွယ်ချက် ဘယ်လောက်ထိ ထိရောက်လဲဆိုတာ သတိထားမိလား။

“ဘာကိုလဲ အစ်ကို။”

သောကြာ ပရိယာယ်ဖြစ်တဲ့ ခရီးအကြောင်းကို ပြောပြီးတော့ အခိုက်ဖြစ်တဲ့ ဖခင် နေမကောင်းတဲ့ တနင်္ဂနွေပရိယာယ် ကိုလည်းပြောပြီးရော သွားမယ့် အရပ်က နဝင်းက သောကြာနံ ဟင်္သာတ ပြန်ဖြစ်ပြန်ရော။ ဘယ်လိုမှ ရှောင်လွှဲလို့ မလွတ်ဘူး။

“ဟုတ်တယ်နော်။”

အေးဆိုလိုချင်တာကတော့ နဝင်းတို့၊ အခိုက်တို့ကို မြင်တတ်တာ ကတော့ဟုတ်ပါပြီ။ မြင်တတ်ရုံနဲ့ မပြီးသေးဘူး။ ပရိယာယ်ကြွယ်ဖို့ ဆိုတာကိုပါပဲ။ ဒါကြောင့် မင်းခုန ပြောတာမှန်တယ်လို့ အစ်ကို ပြောခဲ့တာပေါ့။ မင်းခုန ပြောသလို ငွေနံဖြစ်မနေဘဲ ခြေနှစ်ချောင်းကိစ္စသာ ဖြစ်နေခဲ့ရင် ဒုက္ခပေါ့ကွာ။ မှန်တယ်။ ဒီနေရာမှာ အတွေ့အကြုံလေး တစ်ခုပြောပြဦးမယ်။ တစ်ခါတုန်းက အစ်ကို့ဆရာဆီမှာ အစ်ကို ပညာသင်နေစဉ် ကပေါ့ကွာ။

အခုပြောနေတဲ့ နဝင်းနဲ့ အခိုက် ပညာခန်းကို ဆရာက သင်ပေးပြီးခါစဆိုတော့၊ အခါ တစ်ခုရောက်ရင် ဘယ်ဟာ နဝင်းလဲ။ ပြီးရင် ဘာခိုက်မလဲဆိုတာကို မျက်တောင်မခတ် ကြည့်နေတဲ့ အချိန်ပေါ့။ တစ်နေ့ ဆရာက အစ်ကို့ကို လှမ်းခေါ်လိုက်တယ်။ သူ့အနားမှာလည်း လူတစ်ယောက်က ထိုင်နေတယ်။ အစ်ကိုကလည်း အခါကို အမြဲတမ်း သတိကြီးကြီး ထားနေတဲ့ လူဆိုတော့ ဆရာခေါ်လိုက်တာနဲ့ သောရီအခါ ဆိုတာကို တန်းခနဲ သိထားလိုက်တယ်။ ဆရာ့ ရှေ့ရောက်တော့ ဆရာက ပြောတယ်။ ဒီလူ့နာမည် ကိုအေးလို့ ခေါ်တယ်။ သူ သွားမှာ ဝေါကို သွားမှာ။ အဲဒါ မင်းဆက်ပြောစမ်းလို့ ပြောလိုက်တယ်။ အစ်ကိုကလည်း အခိုက်နဲ့ နဝင်းကို အိပ်တာတောင် အိပ်မက်မက် နေတဲ့ကာလဆိုတော့ တန်းပြောလိုက်တယ်၊ သူ သစ်သွားဝယ်မလို့ ဆရာလို့ ပြောလိုက်တယ်။

“ဟုတ်လား အစ်ကို။”

ဘယ်ဟုတ်မလဲ မောင်အောင်မြတ်ရယ်။ ဆရာဆိုတာ အတော်ရှုတ်ချတဲ့ အကြည့်နဲ့ အစ်ကို့ကို ကြည့်ပြီး၊ မင်းဟာ ငါ့စကားကို နည်းနည်းမှ ဂရုစိုက် နားမထောင်ဘူး။ ငါပြောချင်တာ နှစ်ခွန်းတည်း။ သူ့နာမည် ကိုအေးလို့ ခေါ်တယ်။ သူ သွားမှာ ဝေါကို။ ဘာ ကိစ္စလဲ။ ဒါလောက်မှ မသိတော့ဘူးလားတဲ့။ အစ်ကို တော်တော် တွေဝေသွားတယ်။ စဉ်းစားလို့လည်း မရတော့ဘူး။

“နောက်တော့ ဘယ်လိုဖြစ်သွားလဲ အစ်ကို။”

အေး၊ အစ်ကို ဆက်ပြောမယ်။ ဆရာပြောတာက နှစ်ခွန်းပဲလေ။ သူ့နာမည် ကိုအေး လို့ခေါ်တယ်။ သူသွားမှာက ဝေါ။ ရှင်းနေပြီ။ ဒါကြောင့် သောရီအခါကိုပဲ အစ်ကို စဉ်းစားလိုက်တော့တယ်။ သောရီအခါရဲ့ တည်ပုံကို မျက်လုံးထဲမှာ မြင်အောင် ကြည့်လိုက်တယ်။ ဆရာပြောတဲ့ စကားထဲမှာ ဝေါ်ဆိုတဲ့ နဝင်း နံမြို့တစ်ခု ထဲတင်မကဘူး။ သူ့နာမည် ကိုအေး ဆိုတာကပါ ပါနေတယ်။

ဒါပေမယ့် ဆရာပြောပုံက ဒီလိုမဟုတ်ဘူးနော်။ သူ့နာမည်က ကိုအေး သူသွားမှာက ဝေါဆိုတော့ မင်းသတိထားမိလား။

“ဘာကိုလဲ အစ်ကို။

အေး မင်းလည်း သတိမထားမိပြန်ဘူး။ ဆရာ ဆိုတာက တပည့်ကို သင်ကြားပြီ ပြောပြီဆိုရင် အရမ်းကာရော အကြောင်းမဲ့ ပြောလေ့မရှိဘူး။ သူတို့ စကားတွေမှာ ပညာယူစေချင်တဲ့ သဘောတွေ၊ နာခံစေချင်တဲ့ သဘောတွေ၊ ဂရုစိုက်စေချင်တဲ့ သဘောတွေနဲ့ ပြည့်နှက် နေတယ်ဆိုတာ မင်းမြဲမြဲ မှတ်ထား။

ဒါကြောင့် အစ်ကိုလည်း ဆရာ့စကားကို ထဲထဲဝင်ဝင် အာရုံစိုက်ပြီး နားထောင်လိုက်တယ်။ ကိုအေး နဲ့ ဝေါ၊ အင်း-ဝ ဟုတ်ပြီ။ အတွင်းရန် သဘောကိုတော့ ဆရာပြောပြီ။ ဒါဖြင့် အဲဒီ အင်း-ဝ ကို အင်းဝလို့ တည့်တည့်ပြောပြီး၊ အတွင်းရန် ပြဿနာပေါ်နေပြီ ဆရာလို့ ပြောလိုက်ရင် ဆရာက ထထိုးတော့မှာ သေချာတယ်။

“ဟာ ဘာဖြစ်လို့လဲ အစ်ကို၊ ဟုတ်နေတာပဲ။”

အေး မင်းက ဒါပဲသိတာကိုး မောင်အောင်မြတ်ရဲ့၊ ရန်တော့ ရန်ပဲ။ ဒါပေမယ့် ဒီရန်ဖြစ်ပေါ်လာပုံ လမ်းကြောင်း မှားသွားရင်၊ ကောက်ချက်ချ ပုံမှားသွားရင်၊ ယူဆပြပုံ မှားသွားရင် ဆရာက လုံးဝကျေနပ်တာ မဟုတ်ဘူး ညီလေး။ အဓိပ္ပာယ်မရှိတဲ့ ဖွင့်ဆိုပြမှုတွေ ဆိုရင် လုံးဝလက်မခံဘူး။

ကောက်ကြောင်းထဲက မဟုတ်တဲ့ အတွေးအခေါ်ဆိုရင် ဆရာက လုံးဝလက်ခံတာ မဟုတ်ဘူး။ ဒါကြောင့် အစ်ကို အရမ်းသတိထားပြီး ခုနပြောတဲ့ အင်းဝ ကိုဆက်တွေးနေတယ်။ တွေ့ပါလေရော။

ဘယ်လိုတွေ့လဲဆိုတော့ နဝင်းနဲ့ အခိုက်ကို သင်နေတဲ့ ကာလကိုး။ ဒါကြောင့် ဆရာပြောတဲ့ သဘောတွေထဲမှာ ဒီနဝင်းနဲ့ အခိုက် အရိပ်အငွေ့ပါ နေတယ်ဆိုတာ အစ်ကို သဘောပေါက်လိုက်တယ်။

ဒါကြောင့် သောရီအခါကို စဉ်းစားလိုက်တယ်။ ဆရာက ဝေါ သွားဖို့ပြောတယ်။ ဟုတ်ပြီ။ ဝေါ၊ ဗုဒ္ဓဟူးနံ။ ဗုဒ္ဓဟူးနံက သောရီအခါ ရဲ့နဝင်း၊ ဒါဖြင့် အခိုက်ကို လှမ်းကြည့်ရင် သောကြာ တွေ့ပြန်ရော။ ဟော အဲဒီမှာ အစ်ကို စဉ်းစားပြီ။ ဒီ သောကြာ ဘယ်လို ဖွင့်ဆို ရမလဲဆိုတော့၊ ခုန ဆရာပြောတဲ့ စကားကို သွားစဉ်းစား လိုက်မိတယ်။

သူ့နာမည် ကိုအေး တဲ့။ ဟုတ်ပြန်ပြီ။ အဲဒီ ကိုအေး အေးဆိုတဲ့ နာမည်နဲ့ ခိုက်နေတဲ့ သောကြာနဲ့က ဦးသာ၊ အတွင်းမိတ်၊ အိမ်ထောင်မိတ်။ ပြီးတော့ သောကြာနံဟာ ဇနီးဆိုတဲ့ သားမယား ဂြိုဟ်ပရိယာယ်ကို ဖွင့်ဆိုတာ။

ဒါကြောင့် အစ်ကို အထပ်ထပ် စဉ်းစားလိုက်ပြီး၊ ဆရာပြောတဲ့ မင်းဆက်ပြောစမ်း ဆိုတဲ့စကားကို ဖြေလိုက်တယ်။ ဘယ်လိုဖြေလိုက်လဲ ဆိုတော့ သူဟာ သူ့မိန်းမကိစ္စနဲ့ သွားမှာ ဆရာလို့ ပြောလိုက်တယ်။

“ဟုတ်လား အစ်ကို။

အေး။ ဆရာက ဘာဆက်ပြောလဲဆိုတော့ မင်းပြောတာ ဟုတ်တော့ဟုတ်တယ်။ ဒါပေမယ့် ဝေဝါးနေတယ်။ ကိုအေး သွားမှာက ဝေါ၊ သွားမယ့်ကိစ္စက အိမ်က ဆင်းသွားတဲ့ သူ့မိန်းမကို သွားခေါ်ဖို့ ကိစ္စတဲ့ကွ။

အဲဒီတော့မှ ခုနဆရာပြောတဲ့ အင်းဝ ပုံရိပ်ကို ပြန်မြင်ယောင် လာမိတော့တယ်။ ဝေါ တည်းဟူသော နဝင်းကို ပြောခဲ့သည်။ ထို့ကြောင့် အခိုက်ဖြစ်သော သောကြာကို ကြည့်သောအခါ၊ မေးသော ကိုအေးနှင့် ဦးသာ (၁-၆) အတွင်းမိတ် ဖြစ်ပြီး ပျက်နေခြင်း၊ ဇနီး ဂြိုဟ်ပရိယာယ် ပျက်နေခြင်းတို့ကို လေ့လာပါရန်။

“ဟာ ဟုတ်တယ်နော် အစ်ကို။”

အဲဒါပါပဲ ညီလေး။ ဘာကိုမဆို စေ့စပ်သေချာဖို့ အဓိကပဲ။ ဒါပေမယ့် တိတိကျကျ ပြောနိုင်ဖို့ ဆိုတာမျိုးကတော့ တယ်မလွယ်လှဘူးကွ ညီလေး။ အဲဒါမျိုးကတော့ အတော်ကြွယ်ဝတဲ့ ဗဟုသုတနဲ့ အတော်များပြားတဲ့ အတွေ့အကြုံရှိမှ ဒေါက်ခနဲ ပြောနိုင်မှာလို့ အစ်ကိုယုံကြည်တယ်။

ဒါကြောင့် ဒီအတွေ့အကြုံတွေ ပြောပြပြီး၊ ဒီပညာခန်းကို သင်ခန်းစာအဖြစ် သင်ကြားပေးနေတဲ့ အစ်ကို့အနေနဲ့ ညီလေးကို ထပ်ဆင့်ပညာ ပေးချင်တာကတော့ ဘာကိုမဆို သတိနဲ့လေ့လာပါ။ စေ့စပ်သေချာ ကြည့်တတ်တဲ့ အကျင့်ကိုကျင့်ပါ။ အတွေ့အကြုံကို များများရင်ဆိုင်ပါ။ များများ တွေးခေါ်ပါ။

ဂြိုဟ်တစ်ခုကို မြင်ရင် အဲဒီတစ်ခုပေါ်မှာတင် သာယာမနေပါနဲ့။ ဒီဂြိုဟ်ဟာ တခြားဂြိုဟ်တစ်လုံးနဲ့ ဘယ်လို ဆက်သွယ်နေသလဲ။ ဘာတော်စပ်သလဲ။ သူ့သတ္တိက နဂိုမူလက ဘာလဲ။ နောက်ဂြိုဟ်တစ်လုံးနဲ့ တွေ့ပြီဆိုရင် မူလဂြိုဟ်ရဲ့ သတ္တိဟာ ဘာဖြစ်သွားမလဲ၊ ဘယ်လို ပြောင်းလဲသွားမလဲ ဆိုတာကို အသိတရားနဲ့၊ သတိနဲ့၊ ဉာဏ်နဲ့ ယှဉ်ပြီး အမြဲတမ်း ကြည့်နေတတ်ဖို့ လိုအပ်တယ်ဆိုတာကိုပဲ ညီလေး။

“စိတ်ချပါ အစ်ကို၊ ကျွန်တော် အမြဲသတိနဲ့ ယှဉ်ပြီး ပညာအပေါ်မှာ သုံးသပ်ပါ့မယ်။ အခု အစ်ကို ပြောသွားတဲ့ ကိုအေးနဲ့ ဝေါ ကိစ္စဟာ ကျွန်တော့်အတွက် အတော်လေးကို ပညာရသွားတဲ့ နဝင်းနဲ့ အခိုက် ပညာခန်းပါပဲ။”

ကဲ ကောင်းပြီ။ ဒါဖြင့် ထပ်ဆက်မယ်။ အဲဒီလိုပဲ ဆရာ့ဆီမှာ ကြုံခဲ့တဲ့ အတွေ့အကြုံလေး တစ်ခုပေါ့ကွာ။ လူတစ်ယောက်ဟာ ဆရာ့ဆီမှာ လာမေးတယ်။ ဆရာ ကျွန်တော်ကားဝယ်မလို့၊ ကောင်းမလား၊ မကောင်းဘူးလားလို့ မေးတယ်။ အချိန်ကတော့ ဂုရုချိန်ပဲကွ၊ မင်းဘယ်လိုမြင်လဲ။ ကြည့်စမ်း။

“ကျွန်တော် မြင်တာကတော့ သူကားဝယ်ရင် ဗုဒ္ဓဟူးခိုက်နေတယ် အစ်ကို။”

မင်း ပြောလိုက်တာကတော့ သင်ပေးထားတဲ့ သင်ခန်းစာကို အလွတ်ရွတ်ပြနိုင်တဲ့ ကလေးတစ်ယောက်လို ဖြစ်သွားပြီ။ မင်းပြောတာကို မဟုတ်ဘူးလို့လည်း ပြောလို့ မဖြစ်ပြန်ဘူး။ ဘာလို့လဲဆိုတော့ ငါက နဝင်းပြောတယ်။ မင်းက အခိုက်ပြောတယ်။ အဲဒီလို ဖြစ်နေတာကိုး။

“မမှန်ဘူးလား အစ်ကို။”

ဘာမှန်း ညာမှန်းမှ မသိဘဲ၊ ဘယ်လိုလုပ် မှန်မလဲ ညီလေးရ။ အဲဒီလူကို ပြောပြတယ်ပဲထား။ ဟာ ဗျာ၊ ခင်ဗျားကားဝယ်တာ ကောင်းတော့ ကောင်းပါတယ်။ ဒါပေမယ့် ဗုဒ္ဓဟူး ခိုက်နေတယ်ဗျ ဆိုရင် ဟိုတစ်ဖက်သားက ဘယ်လို နားလည်ပါတော့မလဲ။

“ဟုတ်ကဲ့ပါ အစ်ကို။ ကျွန်တော် သိပ်မပြော တတ်သေးဘူး။”

အေး၊ အစ်ကို ပြောပြမယ်။ အဲဒီလူကို ဆရာက ဘာပြောလဲဆိုတော့။ ခင်ဗျား ကားဝယ်တာ မကောင်းဘူးလို့ ကျုပ်မပြောပါဘူး။ ဒါပေမယ့် ခင်ဗျားကား ဝယ်ပြီးရင် ခင်ဗျားတို့ ညီအစ်ကိုမောင်နှမတွေ စိတ်ဝမ်းကွဲတတ်တယ်လို့ ပြောလိုက်တယ်။ နောက်တော့ ဟုတ်တယ်ဟေ့။ ကားလည်းဝယ် ဖြစ်တယ်။ ညီအစ်ကို မောင်နှမတွေလည်း ပြဿနာ ဖြစ်ကြတယ်။ အဲဒီ ညီအစ်ကို မောင်နှမ ပြဿနာကြောင့် ဆရာ့ဆီကို အဲဒီလူ ထပ်တောင်လာရ သေးတယ်ကွ။

“ဟာ အဲဒါလေးတွေက သိသလိုလိုနဲ့ မသိနိုင်ဘူးနော် အစ်ကို။”

အေး ပေါ့လေ၊ သိနေသလိုပဲ။ ဒါပေမယ့် မသိဘူးဆိုတဲ့ အထဲမှာပါတတ်တဲ့ အကြောင်း မျိုးလေးတွေကွ။ မင်းလိုပဲ အစ်ကိုလည်း ဘယ်သိပါ့မလဲ။ ငါဆိုရင်လည်း ခင်ဗျား ကားဝယ်တာ ကောင်းတော့ကောင်းပါတယ်။ ဒါပေမယ့် ဗုဒ္ဓဟူးနံပါတဲ့ လှည်းကူးတို့၊ လှည်းတန်းတို့၊ လှော်ကားတို့က ကားမျိုးတွေ မဝယ်နဲ့။ ဗုဒ္ဓဟူး သားသမီးတွေ ခေါ်မသွားနဲ့ ဆိုပြီးတော့ပဲ ပြောမိမှာကွ။ ဒိထက်ပိုမှာ မဟုတ်ဘူး။ ဒါပေမယ့် ဆရာကျတော့ ဆရာလေကွာ။ ဖြတ်သန်း လာခဲ့ရတဲ့ နှစ်တွေနဲ့ အတွေ့အကြုံတွေက ဆရာ့အတွက် ဘယ်လောက် ကြီးမားတဲ့ အင်အားကြီးတွေ ရှိနေပြီးလဲမှ မသိတာ။ ပရိယာယ်ကို တန်းမြင်ပြီး တန်းပြောထည့်လိုက်တာပဲ။ တွေဝေမနေဘူး။ တို့လည်း တဖြည်းဖြည်း ဒီလိုပဲ ကြိုးစားကြရတာပေါ့။

“ဟုတ်ကဲ့ပါ ကြိုးစားနေပါတယ် အစ်ကို၊ ကျွန်တော်လည်း ကြိုးစားပေမယ့် သိသလို မသိသလိုနဲ့ မသိဘူး ဖြစ်ဖြစ်နေသေးတယ်။ အစ်ကို မေးရင်လည်း ပြောရမှာ နည်းနည်း တွန့်နေသလိုပဲ ပါးစပ်က မထွက်ဘူး။”

ဒါ ဖြစ်တတ်ပါတယ်။ ဒါပေမယ့်ပြော ပြောသာပြော။ ဒါမှ ညီလေးပြောရဲ ဆိုရဲတဲ့ အကျင့်ဖြစ်လာမှာပေါ့။ ဒီနဝင်းနဲ့ အခိုက် ပညာခန်းဟာ အတော်ကျယ်ပြန့်တဲ့ ပညာခန်းဖြစ်လို့ မင်းကို လေ့ကျင့်ပေးနေတာ။ အများကြီးလည်း လေ့ကျင့်ရဦးမယ်။ ဒါကြောင့် ဆက်မယ်။ အစ်ကို့ဆီကို ဒေါ်ကြည်ကြည်ဆိုတဲ့ မိတ်ဆွေတစ်ယောက် လာမေးဖူးတယ်။ သူမေးတာလည်း ဂုရုချိန်ပဲ။ သူလာပြောတာက သူဟာ မြောက်ဥက္ကလာပဈေးမှာ ဆိုင်စပ်တူ ထွက်မလို့တဲ့။ အဲဒါ မင်းပြောစမ်း။ ထွက်ဖြစ်လား၊ မထွက်ဖြစ်ဘူးလား။

“ဒေါ်ကြည်ကြည်ဆိုတော့ ဂုရုတိုင်ရဲ့ နဝင်းပဲ။ ဒါကြောင့် သူဟာ လုပ်ချင်တဲ့ အလုပ်ကိုလုပ် ဖြစ်သွားနိုင်တယ်။ ဒါပေမယ့် ဗုဒ္ဓဟူး သားသမီးတွေနဲ့ စပ်တူဆိုရင်တော့ မဖြစ်နိုင်ဘူး။ ပြီးတော့ ရွှေဆိုင်တို့ ဘာတို့ဆိုရင် မထွက်ဖြစ်နိုင်ဘူး။”

ဒါပဲလား။

“ဒါလောက်ပဲ ကျွန်တော်မြင်တယ် အစ်ကို။”

အေး၊ အစ်ကို ပြောပြမယ်။ ဒေါ်ကြည်ကြည်ဟာ မထွက်ဖြစ်သွားဘူး။ သူ့ဟာသူတော့ ဒိပြင်လုပ်ငန်း လုပ်ဖြစ်သွားတယ်။ ခုနပြောသလို ကားဝယ်တဲ့ လူလိုပဲပေါ့ ညီလေးရဲ့။ နဝင်းမှာရှိနေတဲ့ တနင်္လာနံ နာမည်ရှင် ဒေါ်ကြည်ကြည်နဲ့ ဂုရုချိန်မှာ ခိုက်နေတဲ့ ဗုဒ္ဓဟူးက ဘာတော်လဲ။

“ဟာအဲဒါ ကျွန်တော် မေ့သွားတယ်။”

အေး အဲဒီလို မိတ်တော်တဲ့ ဗုဒ္ဓဟူးက ခိုက်နေမှတော့ ဒေါ်ကြည်ကြည် အတွက် စပ်တူဆိုတာ ပျက်သွားတော့တာပေါ့။ စပ်တူဆိုတဲ့ စကားက မိတ်ဆိုတဲ့ တော်စပ်ပုံမျိုးနဲ့ တိုက်ရိုက်သက်ဆိုင်နေတာကိုး။ ဒါကြောင့် မိတ်ဆွေနဲ့နွယ်ပြီးမှ ပြုလုပ်ရမယ့် စပ်တူလို ကိစ္စမျိုး ဘယ်လာဖြစ်နိုင်ပါတော့မလဲ။ ဟုတ်တယ် မဟုတ်လား။

“ဟုတ်ကဲ့ပါ အစ်ကို။ ပြီးတော့ ဒေါ်ကြည်ကြည် ထွက်မယ့်ဈေးက မြောက်ဥက္ကလာပ ဆိုတော့ အလယ်ကတ္တား၊ ဂြိုဟ်နေငြား၊ ပျက်ပြား အကြံအစည် ဆိုတဲ့အတိုင်း မထွက်ဖြစ် တော့ဘူးပေါ့နော်။”

(အခိုက်တွင်ရှိသော မိတ်ဂြိုဟ်သတ္တိသည် စပ်တူ လုပ်ငန်းလုပ်မည့် အင်အား နည်းသွားခဲ့ရပြီး အလယ်ကတ္တားနံတွင် ဝိကတိ အဖြစ် မေးခဲ့သောကြောင့် ပျက်ပြားသွားခဲ့ရသည်။) အေး မှန်တယ်။ ညီလေး မြင်တတ်လာပြီ။ ထောင့်စုံ၊ ဘက်စုံက အဲဒီလို မြင်တတ်လာအောင် ကြိုးစားရမယ်။ ဒါ မှန်တယ်။ အလယ်ကတ္တားဆိုတာ မေ့လို့မရ စကောင်းဘူး။ သူရှိမှ ဂဏန်း လုံးလေးတွေ စုပေါင်းဖွဲ့စည်း ထားတဲ့တိုင်ဆိုတာ ဖြစ်ပေါ်လာရတာကွ။ အခု မင်းပြောတဲ့အတိုင်း ဒေါ်ကြည်ကြည်ဟာ အလယ်ကတ္တား ဂြိုဟ်ဖြစ်တဲ့ မြောက်ဥက္ကလာပမှာ ဆိုင်ထွက်ဖို့ ကိစ္စပျက်ပြားသွားခဲ့ရတယ်။ ဘယ်လို ပျက်တာလဲဆိုတာကို ဆက်ကြည့်။

စပ်တူ လုပ်ငန်းအနေနဲ့ မထွက်ဖြစ်ဘူး။ ဒါလည်း ပျက်ခြင်းပဲလေ။ လုပ်ငန်းတစ်ခု ပျက်ခြင်းပေါ့။ သူ့ဟာသူတော့ ဒိပြင် လုပ်ငန်းလုပ် ဖြစ်သွားတယ်။ ဘာလုပ်ငန်းပဲ လုပ်ဖြစ်လုပ်ဖြစ်၊ လုပ်ငန်းတစ်ခု စီစဉ်ပြီးမှ ပျက်သွားတယ် ဆိုတာလည်း ပျက်ခြင်းပဲ။ အတူတူပဲ။ သူ့ဟာသူ ဘာလုပ်ငန်းပဲ လုပ်ဖြစ်လုပ်ဖြစ်၊ အစီအစ ဉ်ပျက်ခြင်းဟာ ပျက်ခြင်းပဲ။ မင်း အဲဒါကို သဘောပေါက်တာ ကောင်းတယ်။ ဆက်ကြိုးစား။

“ဟုတ်ကဲ့ အစ်ကို။”

အေး အဲဒီလို အခိုက်နဲ့ နဝင်းရဲ့ ဆက်သွယ်ချက် တွေကို လေ့လာတဲ့ အခါမှာ သတိထားစရာ တွေဟာ တစ်ပုံတစ်ပင်ကြီးပဲကွ။ သတိ မလွတ်ဖို့တော့ အရေးကြီးတယ်။ ဒါကြောင့် ထပ်ပြောမယ်။ 

နဝင်းနဲ့ အခိုက်ရဲ့ ဆက်သွယ်ပုံတွေ ထပ်သွားကြရအောင်။ တစ်ခါကကွာ။ ငါ့ဆရာ အတော်လေး နေမကောင်းဖြစ်တုန်းက ဆိုပါတော့။ တစ်နေ့ ငါအိမ်မှာ ရှိနေတုန်း ဆရာရဲ့သား ရောက်လာတယ်။ သူက ဘာပြောလဲဆိုတော့ ဖေဖေ နေမကောင်းလို့ ခဏလာခဲ့ပါဦးလို့ ခေါ်လိုက်တယ်တဲ့။ အဲဒီမှာ အစ်ကိုက အမှတ်မထင် ပြောလိုက်တယ်။ အေး ငါလာတော့ လာချင်တယ်။ ဒါပေမယ့် အခုတော်ကြာ ခရီးထွက်တော့မလို့။ အထက်ဘက်ကို ခဏ ခရီးသွားစရာရှိတယ်။ အဲဒါကတော့ သရက်ပဲကွ။ ငါ သရက်က ပြန်လာမှ မင်းအဖေ့ဆီ လာခဲ့မယ်လို့ ပြောလိုက်တယ်။ ဟိုကျတော့ ဆရာ့သားက အစ်ကို ပြောတဲ့အတိုင်း ပြန်ပြောတယ်ပေါ့ကွာ။ အဲဒီအခါမှာ ဆရာက ဘာပြောလဲဆိုတော့၊ အင်း ဒီကောင် နည်းနည်း တိုးတက်လာပြီတဲ့။ ငါ့ကို အသံနဲ့ ကုလိုက်တာပဲတဲ့။ ဒီကောင့် စကားကြောင့် မနက်ဖြန်ကစပြီး ငါ နေကောင်း တော့မယ်လို့ ပြောသတဲ့။

“ဟာ တယ်ဟုတ်ပါလား အစ်ကို။ အစ်ကိုကရော အဲဒီလိုဖြစ်အောင် ဆရာ့ကို ကုလိုက်တာလား။”

မဟုတ်ပါဘူး မောင်အောင်မြတ်ရာ။ ငါက အဲဒီလို ကုလို့ရတာတွေ၊ ဘာတွေဘာမှလဲ နားမလည်ရိုး အမှန်ပါ။ ငါအမှန်တကယ် သွားမယ့်ခရီးကို ပြောလိုက်တာပါ။ ဒါပေမယ့် ဆရာက ဘယ်လိုအမြင်နဲ့ မြင်လိုက်မှန်းတော့ မသိဘူး။

နောက်တော့ ဆရာ့ဆီရောက်သွားတဲ့အခါ ဆရာက စနေအခါကို ထူပြပြီး သရက်ဆိုတာကို မြားလေးနဲ့ ဆွဲပြတယ်။

“စနေအခါက ဘယ်ဟာကို ယူလိုက်တာလဲ အစ်ကို။”

ဆရာ့ကို သူ့သားက အစ်ကိုပြောတဲ့ စကားပြန်ပြောတဲ့ အချိန်နဲ့ တူပါရဲ့ကွာ။ ဒါမှမဟုတ်လည်း သူနေမကောင်းတုန်းမို့ သူခိုက်တဲ့အခါကို ယူတယ်နဲ့ တူပါရဲ့။ အစ်ကိုကတော့ ဆရာဘာလို့ စနေအခါကို ယူသလဲ မမေးမိခဲ့ရိုး အမှန်ပဲ။ နောက်တော့ ဆရာက ပြောပြတယ်။ ဟေ့ကောင် မင်းက ငါခိုက်နေတာကို ဘယ်လိုလုပ်သိလဲတဲ့။ ကျွန်တော် မသိပါဘူး။ ဆရာ့သားက ပြောလို့သာ သိရပါတယ်လို့ ပြောလိုက်တယ်။ ဒါဖြင့် မင်းငါ့ကို ကုလိုက်တာလားလို့ ထပ်မေးတယ်။ အစ်ကိုမှ မသိဘဲ မသိဘူးဘဲ ပြောလိုက်တာပေါ့။ ဒီတော့ဆရာက ဘာပြောလဲဆိုတော့ အေးဒီအတိုင်းဆို မင်းဘာမှ မတိုးတက်သေးဘူး။ အသုံး မကျသေးဘူး။

ဒါပေမယ့် မင်းက အခိုက်ကနေ နဝင်းကို ဆွဲတက်သွားတဲ့ စကားကို သုံးလိုက်လို့ ငါနေကောင်းသွားတာတော့ အမှန်ပဲတဲ့။ အဲဒီတုန်းက ငါချွေးငုပ်ပြီး ဖျားနေတာ။ ချွေးတွေ တအားထွက်လာပြီး နေကောင်းသွားတယ်တဲ့။ အစ်ကို့ အထင်တော့ ခိုက်နေတဲ့ သောကြာပေါ်လာတာဟာ ပိတ်ဆို့ဖုံးကွယ်နေတဲ့ ရေဂြိုဟ် ပေါ်သွားတာလို့ပဲ မြင်တယ်။

ဒါကြောင့်သာ ဆရာချွေးတွေ ထွက်လာတာ နေမှာပေါ့ကွာ။ ဒါပေမယ့် အဲဒီအချိန်ကစပြီး အစ်ကိုဟာ စကားကို အရမ်းမပြောတော့ဘူး။ ဘယ်စကား ဘယ်လို ပြောလိုက်ရင် ဘာဖြစ်သွား နိုင်တယ်ဆိုတာကို ဆင်ခြင် ရတော့တာပေါ့။ သတိထား ရတော့တာပေါ့။ ဒီလို သတိထားနေတဲ့ ကြားက အတွေ့အကြုံလေး တစ်ခုဖြစ်သွား ခဲ့ရသေးတယ်။ အဲဒါက ဘာလဲဆိုတော့ တစ်ရက်ကွာ။ ငါ့သူငယ်ချင်းတစ်ယောက် သူ့နာမည်က မြင့်မောင်တဲ့။ သူ့အိမ်ထောင်ရေး အခြေအနေမကောင်းလို့ အစ်ကို့ဆီ လာလည်သွားတယ်။ ရင်ဖွင့်တယ်ပေါ့ကွာ။ သူလာတဲ့ အချိန်က သူရဇ္ဇအခါကြီး၊ တစ်စစီ ပြိုကွဲတဲ့အခါကြီး။ ဒီတော့ အစ်ကိုက သူ့ကို လာကွာစိတ်ပြေ လက်ပျောက် ငါနဲ့လိုက်ခဲ့။ ငါ တာမွေဘက် သွားမလို့ လိုက်မှာလား ဆိုတော့ လိုက်မယ်တဲ့။

အမှန်က တာမွေဈေးမှာ ကဏန်း အရှင်တွေဝယ်ပြီး သွားလွှတ်မလို့ မြင့်မောင် ကိုခေါ်တာ။ သူကလည်း မငြင်းဘူး။ လိုက်လာတာ။ တာမွေရောက်တော့ အစ်ကိုက သီးစုံဒံပေါက် စားချင်တာနဲ့ ဈေးနားမှာ ဒံပေါက်ဝယ်စားတယ်။ သူ့ကိုလည်း ကျွေးလိုက်တယ်။ မြင့်မောင်ကလည်း အားရပါးရ စားတာပေါ့။ ဒါနဲ့ သူလည်း ပြန်လိုက်လာပြီး လူချင်းခွဲ သွားကြရောဆိုပါတော့။ နောက်နေ့ မိုးလင်းတော့ ပြန်ရောက်လာတယ်။ ဟ မြင့်မောင်၊ ဘာဖြစ်လို့လဲ၊ အစောကြီးပါလား ဆိုတော့။ အေး ငါ့မိန်းမ အိမ်ကနေ တစ်ခါတည်းဆင်းကို သွားပြီတဲ့ဟေ့။

ဟာ ဘယ်လိုဖြစ်သွားတာလဲ မသိပါဘူး မောင်အောင်မြတ်ရာ၊ ငါလည်း ဘယ်သိပါ့မလဲ။ နောက်တော့ သတိထားလိုက်မိတာက သူရဇ္ဇအခါမှာ တာမွေခေါ်သွားပြီး ဒံပေါက် ကျွေးလိုက်မိတာနဲ့ တိုက်ဆိုင်သွားတာ တွေ့လိုက်ရတော့တယ်။ ဆရာ ပြောသလို ငုပ်နေတဲ့ အခိုက်ကနေ နဝင်းကို ဆွဲတင်လိုက်ရ င်အခိုက်ပေါ်လာတယ်ဆိုတဲ့ စကားနဲ့ ပြောရရင် သူရဇ္ဇတိုင်မှာ ငုပ်နေတဲ့ စနေကြီး ပေါ်လာသလား မသိပါဘူးကွာ။

“ဟုတ်တယ်နော်။ ပေါ်လာတော့ ကိုမြင့်မောင်နဲ့ စနေ့ဆိုတော့ ဓမ္မာဆိုတဲ့ အတွင်းရန်ကြီး။ ပြီးတော့ တာမွေတို့၊ ဒံပေါက်တို့။”

အေးပေါ့။ အဲဒီလို အတွင်းရန်တော်တဲ့ စနေကြီး ပေါ်လာလိုက်ပြီး ရိုက်ခတ်သွားလို့ မြင့်မောင် အိမ်ထောင်ရေးကို ထိခိုက်သွားတာလို့ပဲ အစ်ကိုလည်း မင်းလို မြင်လိုက်တော့တာပေါ့။ ဒီတော့မှ ဆရာသင်ကြား ပြသခဲ့တဲ့ အခိုက်နဲ့ နဝင်းရဲ့ ဆက်သွယ်ချက်ဟာ အတော်ကြောက်စရာ ကောင်းပါလားဆိုတာ ပိုပိုပြီး သတိထားမိလာတော့တယ် ညီလေး။

“ဂြိုဟ်ချင်း တစ်ခုနဲ့ တစ်ခု ဆက်သွယ် သွားပုံလေးဟာ မသိမသာလေးနော် အစ်ကို။”

အေး။ တော်တော် ကြည့်တတ်မှ မြင်နိုင်မယ့် သဘောရှိတယ်။ တော်တော်လေး နူးညံ့သိမ်မွေ့တယ်လို့ ပြောရင်တောင် ရနိုင်တယ်။ ရနိုင်တာပေါ့ ညီလေးရ။ အခုဆိုရင် ဒီသဘောသွားတွေကို မင်းတော်တော်လေး တီးမိခေါက်မိလောက်ပြီ။ ဟုတ်တယ် မဟုတ်လား။

“ဟုတ်ကဲ့။”

ဟုတ်ပြီ။ ဒါဆိုရင် အဖြစ်အပျက်လေး တစ်ခုကို အစ်ကိုမေးမယ်။ အဲဒီ အဖြစ်အပျက်လေးက ကြာတော့ကြာခဲ့ပါပြီ။ ဒါပေမယ့် ရင်ထဲမှာ စွဲနေအောင်၊ မှတ်မှတ်သားသား ဖြစ်အော င်ဆရာကိုယ်တိုင် ပညာပေးခဲ့တာဆိုတော့ အမြဲသတိထားပြီး မှတ်မိနေတယ်ပေါ့ ညီလေးရာ။

အဲဒီတုန်းက ဆရာနဲ့ ဆုံခဲ့တဲ့အချိန်က အင်္ဂါအခါကွ။ ဆရာက နေရာလေး တစ်နေရာကို ခေါ်သွားတယ်။ အဲဒီ နေရာက စိန်ပန်းမြိုင် ရပ်ကွက်လေးမှာ ရှိတဲ့ ကွက်လပ်ကျယ်လေး တစ်ခုပေါ့။ စိန်ပန်းမြိုင် ရပ်ကွက်က ကလေးတွေ ဘောလုံးကစားတဲ့ ကွင်းလေးဆိုပါတော့ကွာ။ အဲဒီမှာ နွားတွေ (၁၁) ကောင်ဝပ်ပြီး နေပူစာ လှုံနေကြတယ်ပေါ့။ နေ့ကတော့ ကြာသပတေး နေ့နံနက် (၈) နာရီ ကျော်ကျော်လေး။ ဆောင်းတွင်း။ အဲဒီမှာ ဆရာက ရုတ်တရက် ကောက်ကာငင်ကာ ဘာထပြောလိုက်လဲဆိုတော့ ဟေ့ကောင် မောင်မောင်သန်း၊ ဟောဟိုမှာ နွားတွေ ဝပ်နေကြတာတွေ့လားတဲ့။ အစ်ကိုက ဟုတ်ကဲ့ဆရာ။ တွေ့ပါတယ်လို့ ပြောလိုက်တော့ အေးသူတို့တွေဟာ ဒီလိုပဲ နေပူစာ လှုံနေကျကွလို့ အစ်ကို့ကိုပြောတယ်။ အစ်ကိုကလည်း ဩော် ဆရာ အာလာပ သလ္လာပ မပြောစဖူး ငါ့ကိုပြောတာပဲလို့ ပီတိဖြစ်ပြီး ခပ်အေးအေးပဲ နေလိုက်တာပေါ့။

(၉) နာရီ ကျော်ရင် ဒီကောင်ကြီးတွေ ပြန်ကြလေ့ရှိတယ်လို့ ဆရာက ထပ်ပြော ပြန်တော့လည်း ခပ်အေးအေးပဲ။ ဟုတ်ကဲ့လို့ ပြောပြီး ငြိမ်နေလိုက်မိတယ်။ အဲဒီလို ငြိမ်နေတုန်း ဗြုန်းဆို ကဲ မင်းကြည့် လိုက်စမ်း။ ဒီနွားတွေ အများကြီး ဝပ်နေကြတဲ့ အထဲက သူတို့ အိမ်ပြန်ဖို့ ထရင် ဘယ်အခြမ်းဘက်က နွားအရင် ထမလဲတဲ့ကွာ။

“ဟာမေးပုံကြီးက ဘယ်လိုလုပ် ဖြေလို့ရပါ့မလဲ။”

အေး ငါလည်း ဒီလိုပဲတွေးပြီး လန့်သွားတာပေါ့။ ရင်တွေ ဒိတ်ဒိတ်၊ ဒိတ်ဒိတ်နဲ့ ဘယ်လိုကြီး ဖြစ်သွားမှန်း မသိဘူး။ နောက်တော့ စိတ်ကို ငြိမ်အောင် မနည်းကြိုးစားပြီး အနောက်တောင် အရပ်ဘက်ကို တစ်ချက် အကဲခတ်လိုက်ပြီး အဲဒီအရပ်ဘက်က နွားတွေ အရင်ထလိမ့်မယ် ဆရာလို့ ပြောလိုက်တယ်။ ဆရာကတော့ ဘာမှမပြောဘဲ ကြယ်မင်း ဆေးပေါ့လိပ်ကို ခပ်တည်တည်နဲ့ ဖွာနေတယ်။

ပြီးတော့မှ အသာ ဆောင့်ကြောင့်ထိုင်လိုက်ပြီး မြေကြီးမှာ တုတ်တစ်ချောင်းနဲ့ တစ်ခုခုကို ကောက်ခြစ်နေတာ တွေ့ရပြန်တယ်။ အစ်ကိုကတော့ အဲဒါကို သတိမထား လိုက်ပါဘူး။ ဆရာ့ဘေးနားမှာပဲ ဆောင့်ကြောင့် ဝင်ထိုင်ပြီး နွားတွေကိုပဲ အကဲခတ် နေလိုက်တယ်။ တော်တော်လေး အသံတိတ် ထိုင်နေလို့ (၁၅) မိနစ်လောက်လည်း ကြာရော၊ ကွက်လပ် ဟိုဘက်ထိပ်က နွားအဖြူရောင်က စထ တော့တာပဲ။ ငါပြောတဲ့ ဘက်နဲ့ တခြားစီကွ။ သူလည်းထပြီးရော ကျန်တဲ့ နွားတွေ လိုက်ထ ကြရောဟေ့။ အဲဒီတော့မှ ငါပြောတာ လွဲသွားပြီမှန်း သိလိုက်ရတော့တယ်။

“အစ်ကိုက အနောက်တောင် အရပ်ဘက်က နွားတွေအရင် ထလိမ့်မယ်လို့ ဘာလို့ ပြောလိုက်တာလဲ။”

ဆရာ သင်ထားပေးဖူးတယ်။ နဝင်းဟာ အားကြီးတယ်လို့ ဆိုတာကိုး။ ဒီတော့ အင်္ဂါအခါ ဖြစ်နေတော့ နဝင်းမှာ ရှိနေတဲ့ စနေကိုပဲ အားယူပြီး အနောက်တောင် အရပ်လို့ ခပ်ရဲရဲပြောထည့် လိုက်တာပေါ့။ မဖြေပြန်ရင်လည်း ဆရာက မကြိုက်ဘူးလေ။

“နောက်တော့ ဘယ်လိုဖြစ်လဲ အစ်ကို။”

နောက်တော့ ခုနလို နွားတွေလည်း ထပြီး သွားကြရော၊ ဆရာက ကြယ်မင်း ဆေးပေါ့လိပ်ကို ခဲထားရင်းနဲ့ ပြုံးလိုက်တယ်။ ပြီးတော့ သူ့ရှေ့မြေကြီးမှာ ခုန သူတုတ်နဲ့ ခြစ်ထားတဲ့ စာကို လက်ထဲက တုတ်နဲ့ပဲ ညွှန်ပြလိုက်တယ်။ ငါကြည့်လိုက်တော့။

“ဘာတဲ့လဲ အစ်ကို၊ ဘယ်လို ရေးထားတာလဲ။”

အရှေ့ဘက် အခြမ်းမှာ ဝပ်နေတဲ့ နွားတွေ အရင်ထလိမ့်မယ်ဆိုတဲ့ အဓိပ္ပာယ်သက်ရောက်တဲ့ စကားလုံးကို ခပ်တိုတိုရေးထားတဲ့ သဘောပေါ့ကွာ။ အရှေ့ဘက် အခြမ်းလို့ စာလုံး ငါးလုံးပဲ ရေးထားတာကွ။

“ဟာ အစ်ကို့ကို မပြောပေမယ့် ဆရာက အရင်သိနှင့်နေတယ်။”

ဩော် ဆရာလေကွာ။ ငါ့ထက်ပိုပြီး သိနိုင်စွမ်းရှိလို့ ငါ့ကို ဆရာလုပ်နေတာပေါ့။

“အရမ်းအံ့ဩစရာ ကောင်းလိုက်တာ။”

အေးဒါဟာ အံ့ဩစရာ ဘာမှမရှိဘူးလို့ အစ်ကို မပြောရဲပါဘူး။ ဘာလို့လဲဆိုတော့ အစ်ကို မင်းကို အဲဒီစကား ပြောလိုက်ရင် အစ်ကို ဆရာကို အစ်ကိုစော်ကားသလို ဖြစ်သွားမှာပေါ့။ အစ်ကိုလည်း အဲဒီတုန်းကမင်းလိုပဲ။ ဟာခနဲ၊ ဟင်ခနဲ ဖြစ်သွားခဲ့ရတယ်။ ပါးစပ်ကြီး အဟောင်းသားနဲ့ ထူးဆန်းတဲ့ ဟောကိန်းကို ကြားလိုက်ရလို့ အားရပါးရ ဝမ်းသာ အံ့ဩနေတုန်း ဆရာက ဟေ့ကောင် မောင်မောင်သန်း၊ ပါးစပ်ကြီး ဟောင်းလောင်း လုပ်မနေနဲ့၊ အခိုက်နဲ့ နဝင်း ဆက်သွယ်ချက် ရှိပါတယ်ဆိုတာ ငါ့လောက်ပြောတာ ငါပဲရှိတယ်။ ခုထိ မင်းဦးနှောက်ထဲကို မရောက်သေးပါလားတဲ့။ အဲဒီတော့မှ အခါကို ချက်ချင်းပြေး သတိရလိုက်တယ်။

ဩော် ဟုတ်တာပေါ့။ အင်္ဂါအခါမှာ ဆရာက နွားတွေ အကြောင်းပြောတယ်။ အခါရဲ့ နဝင်း အကြောင်းပေါ့။ နဝင်းမှာ စနေ ရှိနေတာကိုး။ ဒါဖြင့် စနေအကြောင်း ပြောပြီဆိုရင် အင်္ဂါအခါမှာ ခိုက်နေတဲ့ တနင်္လာကိုပဲ အစ်ကိုက တွေးရုံပဲရှိတော့တယ်။ ပြောရုံပဲရှိတော့တယ်။ မဟုတ်ဘူးလား။

“ဟုတ်ကဲ့၊ တကယ်လို့ အစ်ကို အရှေ့တောင်တို့၊ အနောက်မြောက်တို့လို အရပ်မျိုးက နွားတွေအရင် ထတယ်ဆိုရင်ကော။”

အေး တခြားအချိန်မှာတော့ ဟုတ်ချင်လည်း ဟုတ်မှာပေါ့ကွာ။ မင်းပြောသလို ဒိပြင် အရပ်က နွားတွေ အရင်ထချင် ထမှာပေါ့။ အခု ဆရာမေးတဲ့ အချိန်နဲ့ ဆရာကြိုတင် ရေးထားတဲ့ အရပ်နဲ့က တန်းနေတာပဲကွ။ တကယ့်ကို နေရောင်ခြည် အကျဆုံးဘက်က နွားတွေ အရင်ထတော့တာပဲ။ ဒီတော့ ဘယ်လိုလုပ်မလဲ။ တိုက်ဆိုင်တယ်လို့ ဘယ်လိုလုပ် ပြောလို့ရပါ့မလဲ။ ငါလည်း မင်းလိုပဲပေါ့ မောင်အောင်မြတ်ရဲ့။ ပါးစပ်က မပြောရဲပေမယ့် စိတ်ထဲကတော့ စောဒကတွေတက်နေတာပေါ့။

တခြားအရပ် ဘက်က နွားများ ထလိုက်ရင်ဆိုတဲ့ အသံတိတ် မေးခွန်းတွေ အစ်ကို့စိတ်ထဲမှာ လျှောက်တွေးနေတာပေါ့။ ဒါပေမယ့် အခါတစ်ခုမှာ သတ္တိ အားကောင်းလွန်းလှတဲ့ နဝင်းနဲ့ အခိုက်ရဲ့ ဆက်သွယ် ချက်တွေကို လက်တွေ့မျက်ဝါး ထင်ထင် တွေ့လိုက် ရတော့တယ်ပေါ့ကွာ။ ပညာရလိုက်တယ်ပေါ့။ ဘယ်တော့မှ မမေ့နိုင်တော့တဲ့ ပညာ ရလိုက်တယ်ပေါ့။ ဆရာ သင်ပေးထားတာကို စွဲနေအောင် မှတ်သားနိုင်ရင်တော့ နဝင်းနဲ့ အခိုက်ရဲ့ ဆက်သွယ် ချက်ကို သိပြီး အံ့ဩစရာ မရှိတော့ဘူးပေါ့ကွာ။ ဒါပေမယ့် အဲဒီတုန်းကတော့ တကယ့်ကို ငါအရမ်း အံ့ဩခဲ့ရတယ် ညီလေး။

“အစ်ကိုတင် ဘယ်ဟုတ်မလဲ။ ဟိုးအတိတ်က ဖြစ်ရပ်ကို အခု ကျွန်တော် ပြန်ကြားရတာတောင် အရမ်းအံ့ဩနေမိတယ်။”

အမှန်ကတော့ အစ်ကို့ ဆရာဟာ သူ့ကိုယ်သူ အရမ်းယုံတယ်ကွ။ ဘာလို့လဲဆိုတော့ သူ့ပညာကို သူအရမ်းယုံလို့ပဲ။ အဲဒါကိုက မင်းတို့၊ တို့တွေ အတုယူစရာဆိုတာ မှတ်ထား။

“ဟုတ်ကဲ့။”

အဲဒီလို ရဲရဲယုံလာတဲ့အခါ ကျတော့ ရဲရဲဆုံးဖြတ် လာရဲတော့တာပေါ့ကွ။ မတွေဝေတော့ဘူးပေါ့။ ဘယ်အရာမဆို တဖြည်းဖြည်း ကျစ်လျစ် သိပ်သည်း လာပြီဆိုရင် စွမ်းအား ဆိုတာ ရောက်လာရစမြဲပဲကွ။ လူ့စိတ်ကိုပဲကြည့်လေ။ တောင်တွေး၊ မြောက်တွေး၊ တောင်ရောက် မြောက်ရောက် ရောက်နေတဲ့ ပျံ့လွင့်နေတဲ့ စိတ်ကို ကျစ်လျစ်သိပ်သည်း အောင်စုစည်း နိုင်စွမ်းလာတဲ့ သူမှာ စွမ်းအားဆိုတာ ဖြစ်လာတော့တာပဲ။ စိတ်တန်ခိုးလို့ပဲ ခေါ်ခေါ်၊ သမာဓိလို့ပဲခေါ်ခေါ် စွမ်းအားကတော့ စွမ်းအားပဲကွ။ ဒီလို စိတ်စွမ်းအား ရှိလာပြီ ဆိုတာနဲ့ အရာရာကို လွှမ်းမိုးနိုင်လာတာ မင်းလည်းအသိပဲ။

“ဟုတ်ကဲ့ပါ။”

အေး တို့ဆရာလည်း ဒီလိုပဲပေါ့။ သူ့ရဲ့ ပညာအမြင်တွေ၊ အတွေ့အကြုံတွေကို တဖြည်းဖြည်း ကျစ်လျစ် သိပ်သည်းလာအောင် စွမ်းဆောင်နိုင်လာတဲ့ အခါကျတော့ သူ့ကိုယ်သူ ယုံလာတာပေါ့။ သူ့ပညာသူ ယုံလာတာပေါ့။ ဒိုးခနဲ ဒေါက်ခနဲ ပြောရဲလာတော့တာပေါ့။ ဒါအတု ယူစရာကွ။

“ဟုတ်ကဲ့ ပညာသာမက အတုယူစရာ ဗဟုသုတတွေကိုပါ ကျွန်တော် လိုက်နာ မှတ်သားနေပါတယ် အစ်ကို။”

ဟုတ်ပြီ၊ ဒါဖြင့် ထပ်ပြောမယ်။ တစ်နေ့ပေါ့ကွာ။ ဆရာဟာ အစ်ကို့ကို တစ်နေရာလွှတ်ဖို့ စကား စလာတယ်။ အဲဒီနေရာကတော့ စမ်းချောင်းပဲ။ လွှတ်ရတဲ့ အကြောင်းကတော့ သူ့တပည့် ခိုင်ဝင်းဆိုတဲ့ လူတစ်ယောက်ကို သွားခေါ်ဖို့ပဲကွ။ ခိုင်ဝင်းဆီက ငွေရစရာ ကိစ္စတစ်ခု ရှိလို့ပဲဆိုပါတော့။ အချိန်ကတော့ ဂုရုအခါကွ။

“ဂုရုအခါဆိုတော့ တနင်္လာက နဝင်းမှာ ရှိနေတယ်နော် အစ်ကို။”

အေး တနင်္လာက နဝင်းမှာ ရှိနေတယ်။ အဲဒီ နဝင်းနဲ့ အခိုက် ဗုဒ္ဓဟူးနဲ့ ကလည်း ဆက်သွယ်ချက် ရှိနေတယ်ဆိုတော့ ဆရာသင်ပေးထားတဲ့ ပညာကို ပြည့်ပြည့်ဝဝ အသုံးချဖို့ ဆုံးဖြတ်ပြီး ခိုင်ဝင်းကို သွားခေါ်ပေးဖို့ တာဝန်ကို ခေါင်းညိတ် လိုက်တယ်ပေါ့ကွ။ ဒီတော့ဆရာက အေး ကြိုက်ပြီ။ ဒါပေမယ့် ခိုင်ဝင်းက လက်ဖက်ရည်ဆိုင်တွေမှာ အထိုင်များတတ်တယ်နော်။ စမ်းချောင်းမှာရှိတဲ့ လက်ဖက်ရည်ဆိုင်တွေမှာ ခိုင်ဝင်းကို မတွေ့တွေ့အောင် ရှာပြီးငါ့ဆီ ခေါ်လာခဲ့ပေတော့ လို့ပြောလွှတ်လိုက်တယ်။

“အစ်ကို ဘယ်လိုစလုပ်လဲ။”

ဘယ်လို စလုပ်သလဲဆိုတော့ အဲဒီ တနင်္လာ နဝင်းနဲ့ ဆက်သွယ်ချက် ရှိနေတဲ့ အခိုက် ဗုဒ္ဓဟူးကို ဦးဆုံး စဉ်းစား ရတော့တာပေါ့ကွာ။ ဗုဒ္ဓဟူးနံ ပါတဲ့လက်ဖက်ရည် ဆိုင်တွေမှာ ချည်းပဲ လိုက်ရှာရင် ခိုင်ဝင်းကို တွေ့နိုင်တယ်ဆိုပြီး ရှာတော့တာပေါ့။ ပထမဆုံး စမ်းချောင်းကို ရောက်တော့ ဝင်းကဖေးလို့ ရေးထားတဲ့ ဆိုင်မှာ ထိုင်နေကြတဲ့ လူတွေရဲ့ မျက်နှာတွေကို စေ့စေ့စပ်စပ် လိုက်ကြည့်တယ်။ ခိုင်ဝင်းကို မတွေ့ဘူး။

“အစ်ကိုက ခိုင်ဝင်း အိမ်မသွားဘူးလား။”

ခက်တာက ဆရာ့ဆီမှာပဲ ဆုံကြတဲ့ တပည့်တွေက သူဘယ်မှာနေမှန်း ငါမသိသလို၊ ငါဘယ်မှာနေမှန်းလဲ သူမသိဘူး။ ဆရာ့ဆီရောက်ရင်သာ အတူတူ သင်ဖော် သင်ဖက်တွေ ဖြစ်ကြရတာ။ ငါဥက္ကလာမှာ နေတာ ခိုင်ဝင်း သိတယ်။ ဒါပေမယ့် ငါ့အိမ်ကို သူမရောက်ဖူးဘူး။ ခိုင်ဝင်း စမ်းချောင်းမှာ နေတာ ငါသိတယ်။ ဒါပေမယ့် သူ့အိမ် ဘယ်လမ်းမှာဆိုတာ ငါမသိဘူး။ အဲဒီလိုတွေ နေကြတာကွ။

အေး ဒါနဲ့ လွင်ဆိုတဲ့ လက်ဖက်ရည်ဆိုင်ကို ရောက်သွားပြန်ရော။ အဲဒီမှာလည်း ဟိုကြည့် ဒီကြည့်ပေါ့ကွာ။ ခိုင်ဝင်းကို မတွေ့ပြန်ဘူး။ လမ်းသွားရင်းလည်း ဟိုကြည့် ဒီကြည့်ပေါ့လေ။ တွေ့လိုတွေ့ငြားပေါ့။ ခိုင်ဝင်းနဲ့ တူတာဆိုလို့ အရိပ်အယောင်တောင် မတွေ့ဘူး။ ဒီလိုနဲ့ သွားရင်းသွားရင်း ရွှေလမင်း လက်ဖက်ရည် ဆိုင်ဆိုတာ သွားတွေ့ပြန်ရော။ အဲဒီ ဆိုင်လေးကတော့ မထင်မရှားလေး။ ဆိုင်းဘုတ် ကလေးကလည်း သေးသေးလေး။ အဲဒီဆိုင်မှာလည်း မတွေ့ပြန်ဘူး။ ဒါနဲ့ပဲ အချိန်ကို ကြည့်လိုက်တော့ ဘောမအခါ ရောက်တောင်နေပြီ။ ဆရာပေးတဲ့ တာဝန်ဆိုတော့ နေပူရကောင်းမှန်း၊ ခြေညောင်းရကောင်းမှန်းကို မသိတော့ဘူး။ အဲဒီလို ရှာနေဖွေနေရတာကိုက ပျော်နေတယ်။ လူကလည်း သွက်နေတယ်ပေါ့ကွာ။ ဒီလိုနဲ့ အင်္ဂါအခါ ဖြစ်နေပြီဆိုတာ သိရတော့ ခုနကလို ဗုဒ္ဓဟူးနံ ဆိုင်တွေချည်းပဲ လိုက်ရှာနေလို့ မဖြစ်တော့ဘူးဆိုပြီး ငါတွေးလိုက်မိတော့တယ်။

“အင်္ဂါအခါဆိုတော့ စနေနံ မှည့်ထားတဲ့ ဆိုင်တွေကို အစ်ကို လိုက်ရှာမှ ခိုင်ဝင်းကို တွေ့နိုင်တော့မှာပေါ့နော် အစ်ကို။”

အေးပေါ့၊ အစ်ကိုလည်း အဲဒီလို တွေးတော့တာပေါ့။ ဒီတော့ စနေနံပါတဲ့ လက်ဖက်ရည်ဆိုင်တွေ ရှာရပြန်ရောဟေ့။ တွေ့တယ်။ တော်ဝင် ကဖီးတဲ့။ ဒါပေမယ့် ခိုင်ဝင်းနဲ့ တူတာဆိုလို့ အရိပ်အယောင်တောင် မတွေ့ပြန်ဘူး။ နောက်ထပ်တွေ့တဲ့ ဆိုင်တွေကျ ပြန်တော့လည်း စနေနံတစ်ခုမှ မဟုတ်လို့ ငါ့မှာ ဘာလုပ်ရမှန်း မသိတော့ဘဲ အခက်တွေ့နေ ရတော့တာပေါ့ကွာ။ ဒါနဲ့ပဲ စမ်းချောင်းမှာ ရှာရဖွေရတာ ခြေလည်းညောင်းလာပြီမို့ မထူးတော့ဘူးဆိုပြီး လက်လျှော့ လိုက်တော့တယ်။ ပြန်မယ်၊ ဆရာ့ကို ပြန်ပြောမယ်။ စမ်းချောင်းမှာ အနှံ့ရှာတာ ခိုင်ဝင်းနဲ့ တူတာဆိုလို့ အသံတူတာတောင် မကြားခဲ့ရဘူးဆိုပြီး ပြန်ပြောမယ်ဆိုတဲ့ အတွေးနဲ့ မြေနီကုန်းဘက်ကို လျှောက်လာခဲ့တာပေါ့။

ရွှေမန်းရုံနား မရောက်တရောက်လည်း ကျရော ခိုင်ဝင်းတော့ မတွေ့ဘူး။ လမ်းဘေးမှာ ကြက်တိုက်နေကြတာ သွားတွေ့တယ်။ ငါလည်း ယောင်တောင်ပေါင်တောင်နဲ့ ရပ်ကြည့် နေမိတယ်။ ဘာရယ်လို့တော့ မဟုတ်ပါဘူး။ အညောင်းလည်း ဖြေရင်းပေါ့။ အဲဒီလိုကြည့်နေတုန်း ကြက်တိုက်ကြတဲ့ လူနှစ်ယောက် စကားအချေအတင်များပြီး ရန်ဖြစ်ကြရောဟေ့။ ကြက်တွေကို ပြန်သိမ်းပြီး ပွေ့ချီထားတဲ့ လူတွေကပွေ့ချီ။ ထိုးကြ ကြိတ်ကြတဲ့ လူတွေကထိုးပေါ့။ ရုန်းရင်းဆန်ခတ် ပွဲလေးဖြစ်နေတာပေါ့။ အဲဒါကျ ငါက ဝါသနာပါတယ်။ ဘယ်သူက ဘယ်လိုထိုးတယ်။ ဘယ်သူက ဘယ်လိုကန်တယ် ဆိုတာကြည့်ချင်လို့ ခဏရပ်ကြည့် နေလိုက်တယ်။ ခပ်လှမ်းလှမ်း ကပေါ့။ အဲဒီလို ရန်ဖြစ်နေကြတာကို ဝိုင်းကြည့်နေကြတဲ့ လူအုပ်ကြားထဲမှာ တွေ့ပါပြီကွာ ခိုင်ဝင်း။ မားမားကြီး ရပ်ကြည့်နေတာ။ ငါလည်း ဝမ်းသာအားရနဲ့ ပြေးခေါ်လိုက်တာပေါ့။ အစ်ကို့ကို မြင်တော့သူလည်း အံ့ဩသွားပြီး မင်းဘာလာလုပ်လဲတဲ့။ ခိုင်ဝင်းရာ မင်းကို လိုက်ရှာလိုက်ရတာ ခြေတောင်တိုနေပြီ။ တွေ့မယ့်တွေ့တော့ ဘယ်လိုမှ မထင်တဲ့နေရာမှာ လာတွေ့ရတယ်။

မင်းကို ဆရာခေါ်ခိုင်းလိုက်လို့ ငါလာရှာခေါ်တာ။ တစ်ခါတည်း လိုက်ခဲ့ပေတော့လို့ ပြောလိုက်တယ်။ သူကလည်း ရှောရှောရှူရှူပဲ။ အေး ငါလည်း တပင်ရွှေထီး ရုံအောက်မှာ လက်ဖက်ရည် သွားသောက်နေတာ။ အခု အိမ်ပြန်မလို့၊ ဒီမှာ ရန်ဖြစ်နေတာနဲ့ ရပ်ကြည့်နေတာတဲ့ ပြောပြီး တို့နှစ်ယောက် ဆရာ့ဆီ ပြန်လာခဲ့ကြတော့တယ်ပေါ့ကွာ။

“ဆရာက ဘာပြောလဲ။ အစ်ကို့ကို ချီးကျူးမှာပေါ့နော်။”

ဘယ်ကလာ ဟိုရောက်တော့ ဆရာကမေးတယ်။ ဝမ်းသာအားရနဲ့။ ဟေ့ကောင် မောင်မောင်သန်း ခိုင်ဝင်းရှာပုံတော် ဖွင့်ခဲ့ပုံကို ငါ့ပြောပြစမ်း။ ဘယ်လို တွေ့အောင် ရှာလာခဲ့လဲဆိုတာကိုတဲ့။ ဆရာက ပြုံးနေတာပဲ။ အစ်ကိုကလည်း ဖြစ်ကြောင်းရယ် ကုန်စင်ကို မခြွင်းမချန် ပြောပြလိုက်တာပေါ့။ လက်ဖက်ရည်ဆိုင် နှံ့ခဲ့တာတွေ၊ မတွေ့တော့လို့ အပြန်မှာ ကြက်ပွဲဝင်ကြည့်ရာက ခိုင်ဝင်းကို မမျှော်လင့်ဘဲ တွေ့ခဲ့တာတွေ အဆုံးပေါ့ကွာ။

ဒီတော့ ဆရာ့မျက်နှာကြီးက ချက်ချင်း တည်သွားပြီး ဒါဆို မင်းတော်လို့ မဟုတ်ဘူး။ ကြက်ကန်း ဆန်အိုးတိုးပြီး ခိုင်ဝင်းကို တွေ့လာခဲ့တာကိုးလို့ ပြောရင်းနဲ့ ဟိုဘက် လှည့်သွားတယ်။ မျက်နှာကလည်း ချက်ချင်း ပြန်တည်သွားတယ်။ အစ်ကိုလည်း ဝမ်းသာရမှာလား၊ ဝမ်းနည်းရမှာလား၊ ဘာမှန်းကို မသိတော့တာနဲ့ အသာငြိမ်ပြီး ခေါင်းငုံ့ နေလိုက်ရတယ်ပေါ့ မောင်အောင်မြတ်ရာ။

“ဘယ်လိုနည်းနဲ့ တွေ့တွေ့၊ ခိုင်ဝင်းကို တွေ့ပြီး ပါအောင်ခေါ်လာဖို့က အဓိကမဟုတ်ဘူးလား အစ်ကို။ ဒါ အစ်ကို့ တာဝန်ကျေပြီပဲ။ ဆရာက ဘာလို့ မချီးကျူးတာလဲ။”

ဒီလိုလေ ညီလေးရဲ့၊ ဆရာလိုချင်တာက တစ်မျိုးလေကွာ။ သူဖြစ်စေချင်တာက သူလွှတ်လိုက်တဲ့ အချိန်ကစပြီး အင်္ဂဝိဇ္ဇာပညာခန်းနဲ့ ခိုင်ဝင်းကို တွေ့အောင်ရှာ၊ တွေ့ရင် ဘယ်နေရာမှာ ဘယ်လိုတွေ့ခဲ့တယ် ပြန်ပြော။ ဒါကို သူကလိုချင်တာ။ ခုတော့ ဟုတ်လည်း ဟုတ်တာပါပဲလေ။ တိုက်ဆိုင်ပြီး တွေ့ခဲ့တာဆိုတော့ အစ်ကို့ကို အထင်ကြီးစရာ ဘာမှမှ မရှိတော့ဘဲကိုး။

ဒါပေမယ့် ခိုင်ဝင်းနဲ့ စကားပြောပြီးတဲ့ အချိန်လည်းကျရော ခိုင်ဝင်းကို တွေ့လာရတဲ့အကြောင်းကို ဆရာက အခုလိုရှင်းပြတယ်။ ဟေ့ကောင်၊ ခိုင်ဝင်းကို မင်းဘာလို့ ကြက်ကန်း ဆန်အိုးတိုးပြီး တွေ့ခဲ့ရလဲ သိလားတဲ့။ အစ်ကိုကလည်း မသိပါဘူးဆရာ။ ကျွန်တော် ဉာဏ်မမီပါဘူးလို့ မရဲတရဲ ဖြေလိုက်မိတယ်။

အဲဒီတော့ ဆရာက သဘောကျတယ်ကွ။ အစ်ကိုက ဉာဏ်ရည် ဉာဏ်သွေး ထက်မြက်သူ မဟုတ်ဘူး။ ဒီကောင် ခပ်တုံးတုံးကောင်ပဲလို့ သူက အမြဲယုံကြည်နေတဲ့သူကိုး ညီလေးရ။ ဒီတော့ အစ်ကို့ ဝန်ခံချက်ကို သူက သဘောကျသွားတာပေါ့။ မင်းအမှန်ကို ဝန်ခံတယ်ဆိုတဲ့ သဘောပေါ့။

တော်လေး ကြာကြာ သဘောကျ ပြီးတာနဲ့ ခိုင်ဝင်းကို မင်းတွေ့တဲ့ အချိန်က ဘာအချိန်လဲတဲ့။ အစ်ကိုကလည်း အင်္ဂါအခါပါ ဆရာလို့ ပျာပျာသလဲ ဖြေလိုက်တယ်။ ကောင်းပြီ၊ အင်္ဂါအခါမှာ နဝင်းမှာ ဘာရှိလဲလို့ မေးပြန်တယ်။ စနေ ရှိပါတယ် ဆရာဆိုပြီး ထပ်ဖြေလိုက်ရတယ်။ ဒါဖြင့် အဲဒီ နဝင်းစနေနဲ့၊ ဘာနဲ့ ဆက်သွယ်ချက်ရှိလဲလို့ ထပ်မေးပြန်ရော။ တနင်္လာ ရှိပါတယ် ဆရာလို့ အစ်ကိုကပြောလည်း ပြောရော၊ မင်းမြင်ပြီ လားတဲ့။ ငါလည်း ကြောင်သွားတာပေါ့။ ဘာကို မေးမှန်းမသိသလိုကို ကြောင်သွားတာ။ ဘယ် စနေ ကဘာဖြစ်လို့ အခိုက် တနင်္လာနဲ့ ဆက်သွယ်ရမှာလဲဆိုပြီး ကိုယ့်ဟာကိုယ် အဖြေရှာနေမိတယ်။

ခေါင်းတွေ ပူထူပြီး နောက်သာလာရော ဘာအဖြေမှ မတွေ့ဘူး ညီလေး။ ကြာတော့၊ ဆရာ ကျွန်တော် ဘာမှမသိတော့ပါဘူး။ ကျွန်တော့်ဉာဏ်နဲ့ ဆရာ့မေးခွန်းနဲ့ မတန်သေးလို့လား မသိဘူး။ ကျွန်တော်ဘာကိုမှ ရှာဖွေမတွေ့လို့ မဖြေနိုင်ဘူး ဖြစ်နေပါတယ် ခင်ဗျာလို့ လက်အုပ်ချီပြီး ပြောလိုက်မိတယ်။

“ဆရာက အစ်ကို့ကို ဆူရောပေါ့နော်။”

ဆူတော့ မဆူဘူးကွ။ အဲဒီတုန်းက အဲဒီပညာပေးတုန်းက အတော် ကံကောင်းတယ် ပြောရမယ်။ ဆရာဟာ နဝင်းနဲ့ အခိုက် ပညာခန်းကို အစ်ကို့ကို အင်္ဂဝိဇ္ဇာပညာမှာ အရမတတ်စေ ချင်ပုံရတယ်။ တော်တော်လေး ထဲထဲဝင်ဝင်ကို တတ်စေချင်ပုံရတယ်။

ဘာပြောလဲဆိုတော့ မင်းဟာ အင်္ဂဝိဇ္ဇာ ခရီးရှည်ကြီးကို မလွဲမသွေ လျှောက်ရတော့မယ်။ လမ်းကြမ်းချင် ကြမ်းမယ်။ နုချင်နုမယ်။ ဒီတော့ ဒီအခိုက်နဲ့ နဝင်း ပညာခန်းကို အတော်လေး ရောက်မိအောင် ကျွမ်းကျင်ထားပြီဆိုရင် မင်းဟာ ကိုယ်လုံပညာရှင် အဆင့်ကိုရလိမ့်မယ်။

ကျွမ်းကျင်တဲ့ အတိုက်အခိုက် သမားတော့ ဖြစ်လာဦးမှာ မဟုတ်သေးဘူးနော်။ မင်းကိုယ်မင်း လုံလာလိမ့်မယ်။ ဒါကြောင့်မင်းရဲ့ ဘဝတစ်လျှောက်လုံးမှာ အချိန်မရွေး အသုံးဝင်လာမယ့် ဒီအခိုက်နဲ့ နဝင်းပညာခန်းကို မဖြစ်မနေ မင်းသိကို နေရမယ်။ တတ်အောင် လေ့ကျင့်နေရမယ်လို့ စူးစူးစိုက်စိုက် ပြောခဲ့ဖူးတယ်ကွ။ မကြာခဏပဲ အဲဒီစကားစုကို ခဏခဏ ပြန်ပြောလေ့ရှိတယ်။ ကြိုးစားစမ်းကွာ ဆိုပြီးတော့ ခဏခဏပြောတယ်။ ဒါကတော့ ဆရာ့စေတနာပေါ့ကွာ။

“ဟုတ်ကဲ့အစ်ကို။”

အေးခုန စကားဆက်ရအောင်၊ အဲဒီတုန်းက ဆရာက မဆူဘူးကွ။ ဘာမေးလဲဆိုတော့ အင်္ဂါအခါမှာ ဘာနဝင်းရှိလဲဆိုပြီး ထပ်မေးတယ်။ စနေပါဆရာလို့လည်း ပြောရော၊ အေး မင်းပြောခဲ့တဲ့ စကားအတိုင်း ငါမေးမယ်။ ကြက်တိုက်ပွဲမှာ ဘာဖြစ်ကြလဲတဲ့။ ရန်ဖြစ်ကြပါတယ် ဆရာလို့ပြောတော့။ အဲဒီလို တိုက်ခိုက် သတ်ပုတ်ခြင်းဟာ ဘာဂြိုဟ် ပရိယာယ်လဲတဲ့။ စနေပါဆရာလို့ အစ်ကို ထပ်ပြောလိုက်တယ်။ အဲဒီလို ပြောရင်းနဲ့ပဲ အစ်ကို့ မျက်စိထဲမှာ မြင်လာတယ်။ ဒါကြောင့် ဩော် သိပါပြီဆရာ။ ခိုက်ရန်ဖြစ်ပွားတဲ့ စနေ နဝင်းကို ကျွန်တော် စိတ်ဝင်တစား ရပ်ကြည့်လိုက်လို့၊ ချဉ်းကပ်သွားလိုက်လို့ အဲဒီ စနေ နဝင်းက အသက်ဝင် လာသလိုဖြစ်ပြီး၊ ငုပ်နေတဲ့ တနင်္လာ ပျောက်နေတဲ့ တနင်္လာ ခိုင်ဝင်းနဲ့ တွေ့ခဲ့ရတာပါ ဆရာလို့ဖြေလိုက်တယ်။

“ဆရာ သဘောကျသွားမှာပေါ့နော်။”

ဝေးသေးတယ်။ ဘယ်တော့မှ ခေါင်းမညိတ်ဘူး။ ငါဖြေပြလို့ ဘယ်လောက်ပဲ မှန်ခဲ့၊ မှန်ခဲ့ သူ့ဆေးလိပ် သူဖွာပြီး ဟိုဘက်လှည့် ငေးနေတာပဲရှိတယ်။ ယောင်လို့တောင် ခေါင်းညိတ်တာ မဟုတ်ဘူး။ ခေါင်းတစ်ခါညိတ်ရင် ပိုက်ဆံပေးရမယ်များ ထင်လို့လား မသိပါဘူး မောင်အောင်မြတ်ရာ။ ခေါင်းညိတ်တာ ငါတော်တော်တွေ့ခဲတယ်။

အဲဒီတုန်းကလည်း မှန်ခဲ့ပေမယ့် ခပ်တည်တည်ပဲ။ ငါ့အဖြေကတော့ မှန်သွားတယ်ကွ။ ဒါပေမယ့် ဆရာက ဘာထပ်ပြောလဲဆိုတော့၊ မင်း အဲဒီရန်ပွဲကို ရပ်မကြည့်ရင် ခိုင်ဝင်းနဲ့တွေ့မှာ မဟုတ်ဘူးတဲ့။ ငါကလည်း ဝမ်းသာအားရ၊ ဟုတ်တယ်ဆရာ၊ ရပ်သာ မကြည့်ရင် ကျွန်တော်ဘယ်မြင်မလဲ။ ကွေ့ရှောင် သွားသလိုကြီး ဖြစ်သွားမှာလို့ ပျာပျာသလဲ ပြောလိုက်မိတယ်။ ဆရာ မျက်နှာပျက်သွားပြီး မင်းကိုငါပြောတာ ပညာစကား။ မင်းဟာ စနေနိမိတ်နဲ့ ကျွမ်းဝင်မှုမရှိခဲ့ရင် တနင်္လာပေါ်လာမှာ မဟုတ်ဘူးလို့ ငါပြောတာ။ မင်းလမ်း လျှောက်တာကို ပြောတာ မဟုတ်ဘူးတဲ့။ ငါလည်းအဲဒီလိုပြောမှ မြင်တတ်တော့တယ် ညီလေးရာ။ ဩော် ဟုတ်သားပဲ။ ဆရာ ပြောတော့လည်း ဟုတ်နေတာပဲ။ ဘယ့်နှယ်လဲ ညီလေးရော မြင်တတ်ပြီလား။

“မြင်တတ်အောင် ကြိုးစားနေပါတယ် အစ်ကို။”
အေး ကြိုးစား၊ ဆန္ဒ ပြင်းထန်လာရင် ကြိုးစားချင်စိတ် ဆိုတဲ့ လုပ်ဆောင်ချက် စွမ်းပကားက နောက်က ကပ်ပါလာလိမ့်မယ်။ ဒါမှ မင်းတတ်တော့ မပေါ့။ ပညာဆိုတာ ဒီလိုပဲ။ ကိုယ်တိုင်ရင်းပြီး ရှာရတာတွေ အများကြီး။ အဲဒီလို ကိုယ်တိုင်ရင်းပြီး ရှာလို့တွေ့လာ၊ သိလာ၊ မြင်လာရတဲ့ ပညာခန်းက ပိုခိုင်မာတယ်ကွ။ အစ်ကိုက အဲဒါမျိုးမှ ကြိုက်တာ၊ လက်ခံတာ။

“ဟုတ်ကဲ့ပါ အစ်ကို။”

ကောင်းပြီ။ တစ်ခါတုန်းက အစ်ကို စိန်ဂျွန်းဈေးမှာ ဈေးရောင်းနေရတဲ့ ဈေးသည် ဘဝကပေါ့ကွာ။ ဆရာက ထူးထူးခြားခြား အစ်ကို့ကို ချိန်းတယ်။ သူချိန်းတဲ့ အချိန်က ဈေးကို လူရောက် မလာသေးတဲ့ အချိန်ပဲ။ နံနက် (၆) နာရီ။

“ဟင် ဘာလုပ်ဖို့လဲ။”

အေးလေ၊ မင်းဆက်နားထောင်။ ကြံကြံဖန်ဖန်ကွာ၊ ဘာလုပ်တယ် မှတ်လဲ။ ဈေးမှာရှိတဲ့ အိမ်သာတွေနဲ့ မလှမ်းမကမ်းက သစ်ပင်တစ်ပင်အောက်မှာ ထိုင်ခိုင်းတယ်။ ပြီးတော့ သူလည်းထိုင်တယ်။ ဘာပြောလဲ သိလား။ ဟေ့ကောင်၊ ဟောဟိုက ဈေးအိမ်သာတွေကို ကြည့်စမ်း။ ဒီဘက်မှာ ယောက်ျားအိမ်သာ၊ ဟိုဘက်ကမိန်းမအိမ်သာ။ အဲဒီအိမ်သာတွေကို ကြည့်စမ်း။ နှစ်မျိုးရှိတဲ့ အထဲက မိန်းမအိမ်သာကို မိန်းမအရင် ဝင်မှာလား၊ ယောက်ျားအိမ်သာကို ယောက်ျား အရင်ဝင်မှာလား ဖြေစမ်းတဲ့။

အချိန်က စန္ဒြောအခါကွ။ တနင်္လာနေ့ နံနက်အစောကြီး။ အစ်ကိုလည်း ဘယ်လိုလုပ် သိနိုင်ပါ့မလဲ။ ဒါပေမယ့် ငါကတော့ တော်ရုံနဲ့ အလျှော့ မပေးတတ်ဘူး။ ဒါကြောင့် တောင်ကြည့် မြောက်ကြည့်နဲ့ ဘာသံကြားရမလဲ၊ ဘာမြင်ရမလဲဆိုပြီး ပတ်ဝန်းကျင်ကို လေ့လာနေလိုက်မိတယ်။ မကြာပါဘူး။ ဈေးရုံထဲက လူသံတွေ ဆူညံဆူညံ ကြားလို့။အစ်ကိုရော၊ ဆရာပါ လှမ်းကြည့် နေလိုက်မိတယ်။ အဲဒီ ဆူညံဆူညံတွေကို အသံပြုရင်း လူလေးငါးယောက် အစုတစ်စု ဈေးရုံထဲက ထွက်လာကြတယ်။ သူတို့ရဲ့ ရှေ့မှာ အသက် အစိတ်လောက်ရှိတဲ့ လူတစ်ယောက်ကို ဘာညာနဲ့ ဆဲဆိုလိုက်၊ ဝိုင်းထိုးလိုက်၊ နားရင်း ပိတ်ရိုက်လိုက်နဲ့ သူခိုး လှုပ်လှုပ်ရှားရှားပေါ့ကွာ။ သူတို့ ဟိုဘက်ကို ထွက်သွားတော့မှ အစ်ကိုတို့လည်း ဆက်မကြည့်တော့ဘူး။

အဲဒီတော့ အစ်ကိုက စဉ်းစားတယ်။ သူခိုး၊ ဟုတ်ပြီ။ နံတည့်တည့်ပဲ ကောက်မယ်။ သောကြာ။ ဒါဖြင့် ခြေ-သွား-ထိန်း-ရ ဂြိုဟ်မိန်းမဆိုတဲ့ လင်္ကာအရ မိန်းမအိမ်သာ ဘက်ကို မိန်းမအရင် စဝင်လိမ့်မယ် ဆရာလို့ ပြောလိုက်တော့တယ်။ ပြောသာ ပြောရတယ်။ သဘာဝအရ ကြည့်မယ်ဆိုရင် ဈေးအစောင့်က ယောက်ျားကွ။ သူက စောစောစီးစီးများ အိမ်သာ ဝင်လေမလားဆိုတဲ့ စိတ်ကဖြစ်သွား ရပြန်တယ်။ ငါ့အဖြေကို ငါသိပ်စိတ်မချဘူး။

“အစ်ကိုပြောတော့ ဆရာက ဘာပြောလဲ။”

အဲဒီတော့ မင်းဟာ နဝင်းနဲ့ အခိုက်ပညာကို သင်ပေးနေတဲ့ ကြားထဲက ခုထိ တော်တော် အသုံးမကျသေးဘူး။ အခုဘာအခါလဲ၊ တနင်္လာနေ့ တနင်္လာအခါ မဟုတ်ဘူးလားလို့ အစ်ကို့ကို မေးတယ်။ အစ်ကိုက ဟုတ်ပါတယ်ဆရာ ဆိုတော့၊ ဟုတ်ရင် မင်းပြောတဲ့ စကားနဲ့ပဲ ငါပြောပြမယ်။ မင်းရော ငါရော ခုနက ဘာနိမိတ် တွေ့လိုက်လဲတဲ့။

အစ်ကိုက သူခိုးနိမိတ်တွေ့ပါတယ် ဆရာလို့ ပြောလိုက်တယ်။ တိတ်ဆိတ်စွာနဲ့ ခိုးနေတာ တွေ့တာလား။ ဆူဆူညံညံ ပြဿနာနဲ့ သူခိုးလားဆိုတော့ ဆူဆူညံညံ ပြဿနာနဲ့ သူခိုးပါ ဆရာလို့ အစ်ကို ထပ်ဖြေလိုက်တယ်။ ဒါဖြင့် ငြိမ်တာလား၊ လှုပ်ရှားတာလားဆိုပြီး မေးပြန်တယ်။ လှုပ်ရှားတာပါ ဆရာလို့ အစ်ကိုလည်း ဖြေပြီးရော၊ အေးလှုပ်ရှားမှု အားကြီးတဲ့ သောကြာ နဝင်းရယ်၊ မင်းလို ဉာဏ်နုံ့နည်းတဲ့ သူမျိုး တည့်တည့်ကောက်တဲ့ သောကြာနံ သူခိုးဆိုတဲ့ သောကြာနဝင်းရယ်က ဘယ်ဟာကို လှုပ်ရှား သက်ဝင် လာစေသလဲလို့ အစ်ကို့ကိုမေးလိုက်တယ်။

အဲဒီတော့မှ အစ်ကိုလည်း ချက်ချင်း သတိရလိုက်ပြီး အခိုက်က တနင်္ဂနွေကို သက်ဝင်လှုပ်ရှား လာစေပါတယ် ဆရာလို့ ဖြေလိုက်တယ်။ ဒါဖြင့် ကျား-မ ခွဲတဲ့ လင်္ကာကို ရွတ်စမ်းဆိုပြီး ပြောတယ်။ အောင်-ဆု-လည်း-ပွား ဂြိုဟ်ယောက်ျားလို့ အစ်ကိုက ဖြေလိုက်တော့၊ အေး ယောက်ျား အိမ်သာကို ယောက်ျားအရင် ဝင်လိမ့်မယ်၊ မင်းကြည့်နေတဲ့။

“ဟုတ်လား အစ်ကို။”

တော်တော်လေး မကြာ့တကြာမှာ အမျိုးသမီးတစ်ဦး စိုက်စိုက်၊ စိုက်စိုက်နဲ့ အိမ်သာဘက်ကို လျှောက်လာတယ်။ ငါတွေး လိုက်တယ်ပေါ့ကွာ။ ဒီတစ်ခါတော့ ငါ့ဆရာလွဲပြီ။ လွဲရင်ငါ့ကို ရှက်သွားနိုင်တယ်။ သူမရှက်အောင် ငါက စကားရောဖောရော လုပ်နေမယ်ပေါ့။

အဲဒီလိုတွေးနေတုန်း နောက်နားက ယောက်ျား တစ်ယောက်ကလည်း ထပ်လျှောက်လာတယ်။ အိမ်သာရှေ့နားကို ခုန အမျိုးသမီး မရောက်တရောက်လည်း ကျရော သူ့နောက်ကို ဒိပြင် မိန်းကလေး တစ်ယောက်က အပြေးလိုက်လာပြီး နာမည်လှမ်းခေါ် သံကြားလိုက်ရတယ်။ အဲဒီမှာတင် ဟိုအမျိုးသမီးက ဟေလို့ လှည့်ထူးပြီး ပြေးလာတဲ့ မိန်းကလေးကို ဖျတ်ခနဲ ရပ်စောင့်နေလိုက်တယ်။ သူလည်း လှည့်ထူးပြီး ရပ်လိုက်ရော ခုန မှန်မှန်လျှောက်လာတဲ့ အမျိုးသားက ဟိုအမျိုးသမီးကို ကျော်သွားပြီး အိမ်သာထဲကို တန်းဝင်သွားပါလေရော မောင်အောင်မြတ်ရာ။ ပြီးတော့မှ ပြေးလိုက်လာတဲ့ ကလေးမလေးနဲ့ နှစ်ယောက် အိမ်သာထဲ ဝင်သွားကြတော့တယ်။ သဘာဝအတိုင်း ကြည့်မယ်ဆိုရင် ခုနယောက်ျားဟာ မိန်းမအိမ်သာကို ကျော်ပြီးမှ ယောက်ျားအိမ်သာ ဆီသွားရတာကွ။ အမျိုးသမီးက ဘယ်လောက် အရင်ဝင်ဖို့ ကောင်းလဲကြည့်စမ်း။

“ဟုတ်တယ်နော် အစ်ကို၊ ကြောက်စရာပဲ။”

ဒီတော့မှ ဆရာက သူ့ထုံးစံအတိုင်း မချိုမချဉ် မျက်နှာနဲ့ ကဲကဲဉာဏ်ကြီးရှင် ထတော့၊ သွားကြမယ်ဆိုပြီး အစ်ကို့ကို လှမ်းပြောရင်း ပြန်ထွက် သွားတယ်ပေါ့ကွာ။",
"imagelink":"https://i.pinimg.com/736x/64/71/cd/6471cda13981816f8ab66a31fc6be2e4.jpg",
"openlink":"",
"notetext":"",
"videolink":""},
{ 
 "title":"အရပ်ရှစ်ပါး", 
 "subtitle":"ကျယ်ဝန်းတဲ့ပညာခန်းမို့ သတိပြုလေ့လာရန်။", 
 "sirname":"ဆရာ ဦးမောင်မောင်သန်း", 
 "book":"ကိုင်းဒါဖြင့် အင်္ဂဝိဇ္ဇာတိုင်မှာ တွဲစပ်ပြီးဟောလို့ရတဲ့ အရပ်ရှစ်ပါးကို သွားမယ်၊ ဒီအရပ်ရှစ်ပါးဟာ အင်မတန်အရေးကြီးတယ်။ ဟောတုန်းခဏနဲ့ ဆိုင်သလို ဘဝနဲ့လည်း ဆိုင်တယ်။ ဒါကြောင့် လိုက်ရေး။

အရပ်ရှစ်ပါး။ 

၁_ပရိဝါရ အခြံအရံများခြင်း (အခြွေအရံနှင့် ဆိုင်သောအရပ်)။

၂_အာယု အသက်ရှည်ခြင်း (အသက်နှင့် ဆိုင်သောအရပ်)။ 

၃_နဂရ မြို့ပြပြည်ရွာ တည်ဆောက်ရာအရပ်။

၄_ဘုမ္မိ သင်္ချိုင်း အညစ်အကြေးတို့ စွန့်ရာ သွန်ရာအရပ်။

၅_ဂဟပတိ ကျီကြ ဘဏ္ဍာ ဥစ္စာထားသောအရပ်။

၆_တေဇ ဘုန်းကံ တန်ခိုး ပွင့်လင်းရာအရပ်။ 

၇_ဌာန တည်ရာ စွဲမြဲရာအရပ်။

၈_သီရိ ကျက်သရေ မင်္ဂလာနှင့် ဆိုင်သောအရပ်၊ ဥယျာဉ်ပန်းမန် စိုက်ပျိုးရာအရပ်။

အဲဒီအရပ်ရှစ်ပါး ညွှန်းပုံကို အင်္ဂဝိဇ္ဇာတိုင်နဲ့ တွဲဖက်ဟောဖို့ လိုလာပြီ။ ဟောပုံ၊ ပြောပုံ၊ ဆုံးဖြတ်ပုံ တဖြည်းဖြည်း မြင့်တက်လာပြီ။ အဲဒါကိုရော ညီလေး သတိထားမိရဲ့လား။

“ဟုတ်ကဲ့ ထားမိပါတယ်။”

အင်္ဂဝိဇ္ဇာ ဆုံးဖြတ်ပုံတွေနဲ့ ပတ်သက်လာရင် အဆင့်မြင့် လာပြီပေါ့ကွာ။ ဒါပေမယ့် ကျေညက်ဖို့တော့ လိုတယ်နော်။ ဘာလို့လဲဆိုတော့ အဲဒီအရပ်မျက်နှာ ညွှန်းတဲ့ပရိယာယ်တွေဟာ အင်္ဂဝိဇ္ဇာတိုင်နဲ့ တွဲဖက်ဟောပြီး ဆုံးဖြတ်မှု ပြုရရုံလို့ မင်းမထင်လေနဲ့။ လူတစ်ယောက်ရဲ့ ဘဝ တစ်သက်တာလုံးနဲ့ ပတ်သက်နေတယ်ဆိုတာ မင်းစိတ်ထဲမှာ စွဲထား။ မွေးခြင်းနဲ့ သေခြင်းကြားမှာ လမ်းလျှောက် နေကြရတဲ့ သက်ရှိ လူသားတွေအတွက် မရှိမဖြစ်၊ မသိမဖြစ် အရေးကြီးတဲ့ အရပ်မျက်နှာညွှန်း ပညာခန်းလို့ မှတ်ထား။

“ဟုတ်ကဲ့။”

ဥပမာကွာ၊ လူတစ်ယောက်ဟာ အိမ်တစ်လုံး ဆောက်ပြီ ဆိုပါတော့၊ အင်္ဂါသား ဆိုကြပါစို့ကွာ။ အဲဒီအင်္ဂါသားရဲ့ အိမ်ကို အနောက်ဘက် တည့်တည့်မျက်နှာလှည့်ပြီး ဆောက်မယ်ဆိုပါတော့။ ဒီမှာကြည့် ဇယားနဲ့ အစ်ကိုပြမယ်။ ဂြိုဟ်ရှစ်ခွင် လှည့်သလိုပဲ မွေးနံကနေ လက်ယာရစ် လှည့်ရမယ်။ ဒီတော့ မင်းပဲ လိုက်ရေးလိုက်။ အင်္ဂါသားမှစ၍ အရပ်မျက်နှာ လှည့်ပုံလို့။ ကဲ အင်္ဂါသား မျက်နှာလှည့်တဲ့ အိမ်ဟာ ဘယ်အရပ်ကို မျက်နှာမူထားလဲ၊ ညီလေး ကြည့်လိုက်စမ်း။

“ဘုမ္မိဆိုတဲ့အရပ်ပါ အစ်ကို။”

အေးဟုတ်ပြီ၊ ဘုမ္မိဟာ ကောင်းလား၊ ဆိုးလား။

“အညစ်အကြေးတို့ စွန့်ရာအရပ်ဆိုတော့ မကောင်းပါဘူး။”

ဒါပေါ့၊ ဒီအင်္ဂါသားဟာ ဒီအရပ်ဘက်ကို လှည့်ပြီး အိမ်ဆောက်တာတို့၊ ဆိုင်ဆောက်တာတို့ လုပ်လို့ကတော့ ထိပြီပေါ့။ စီးပွားတွေ တဖြည်းဖြည်း ကျလာတတ်တယ်။ လူကတော့ ချမ်းသာပါရဲ့။ စိတ်သောက များစွာကြုံရမယ်။ ကျန်းမာရေးတွေ ထိခိုက်လာတယ်။ ကိုယ့်မိသားစု၊ ကိုယ့်ပတ်ဝန်းကျင်မှာ အမြဲပဲ စိတ်ညစ်စရာတွေ ကြုံရမယ် မှတ်ထား။ တချို့ဆိုရင် စီးပွားဖြုန်းခနဲ ထိုးကျသွား တာတွေတောင် ကြုံရတယ်။ သိပ်ကြောက်စရာ ကောင်းတာပဲ။ တချို့ဆိုရင် ဘယ်လိုမှ ရောဂါရှာမရတဲ့ ရောဂါမျိုးတွေ ဖြစ်ကြတယ်။ နာတာရှည်ကြီးတွေ ဖြစ်ကြရတယ်။ ထိတာကတော့ ထိကြတာပဲ။ တချို့ဆို အသက်တိုသွားကြ ရရှာတယ်ကွ။ အဲဒီလောက် ဆိုးတယ်။

ဘုမ္မိအရပ်ကိုမှ ရွေးနေတဲ့လူ အစ်ကို တွေ့ဖူးတယ်။ တဇောက်ကန်းပေါ့ကွာ။ အဲဒီလူဟာ တော်တော်ကြမ်းတမ်း ခက်ထန်ပြီး မိုက်လည်း မိုက်တဲ့ လူကွ။ သူ့ကို အစ်ကို တားပါသေးတယ်။ သူက ဘာပြောလဲဆိုတော့ ကျုပ်ကလက်တွေ့မှ ယုံတာဗျတဲ့။ အဲဒီတော့ အစ်ကိုက ပြန်ပြောလိုက်တယ်။ လက်တွေ့ဆိုတာ လက်နဲ့တွေ့မှ လက်တွေ့လို့ ခေါ်တယ်။ လက်နဲ့တွေ့မှ ဆိုရင်တော့ ခင်ဗျားဟာ မျက်စိမမြင်တဲ့ အကန်းဘဲ။ ဒါကြောင့် မျက်စိရှိပြီး ကန်းနေတဲ့ လူမျိုးနဲ့ကျုပ် ဆက်ပြီးဆွေးနွေးစရာ မရှိဘူးလို့ ပြန်ပြော လိုက်တယ်။ အဲဒီမှာ ဘာဖြစ်လာလဲဆိုတော့ အဲဒီလူကိုယ်တိုင် ဘာမှမဖြစ်ပါဘူး။ ဟုတ်ပါတယ်။ အစ်ကို ဝန်ခံတယ်။

ဒါပေမယ့် အဝေးမှာနေတဲ့ သူ့မိဘတွေ ရှေ့ဆင့် နောက်ဆင့် ဆုံးကုန်ကြတယ်။ အပူတွေ့ပြီပေါ့ကွာ။ သွယ်ဝိုက်စွာနဲ့ အပူတွေ ဝင်လာပြီပေါ့။ ဒါလည်းထား အသက်ကြီးလို့ ကံကုန်တယ်ပဲထား။ သူ့သမီးလေးဟာ အသက် (၁၈) နှစ်တောင် မပြည့်သေးဘူး လူမျိုးခြားတစ်ယောက်နဲ့ လိုက်ပြေးပါလေရော။ ဒီတော့မှ ဒီလူပူတတ်ရ ကောင်းမှန်း စသိလာတော့တယ်။ ကိုယ်တိုင်ကတော့ ဘာမှမဖြစ်ဘူးနော်။ ကြာတော့ အစ်ကို့ဆီလည်း မလာရဲ၊ သူ့စကားလကလည်း ကြီးကျယ်ထားတော့၊ အစ်ကိုကလည်း သတင်းတောင်မမေးတော့ သူ့ဟာသူပဲ အဲဒီအိမ်ကို ပြန်ရောင်းပြီး ပြောင်းသွားတော့တဲ့ အထိဖြစ်သွားတော့တယ်။ လက်တွေ့လေကွာ။ လုပ်ကြည့်လိုက်လေ။ လက်တွေ့။ ပတ်ဝန်းကျင်မှာ လေရှိတယ် ဆိုတာ ငါမယုံဘူး။ မင်းပြစမ်း ကဲ။

“ဘယ်ပြလို့ရမလဲ အစ်ကို၊ လေ ဆိုတာ လက်ဆုပ်လက်ကိုင် ပြလို့ရတဲ့ ဒြပ်ဝတ္ထုမှ မဟုတ်တာ။”

အေးပေါ့ကွာ ဒီလိုပဲပေါ့။ ဉာဏ်ဆိုတာ ယှဉ်ရမှာပေါ့။ ကိုယ်မမြင်ရတာနဲ့ဘဲ မယုံဘူးဆိုပြီး ဇွတ်အတင်း ဆန့်ကျင်ဘက် လုပ်နေလို့ မရတာတွေ လောကမှာ အများကြီးကွ။ လေရှိလို့ အသက်ရှင်နေ ကြရတာပဲလေ။ ဒီလိုသာ လက်တွေ့ပြရမယ် ဆိုရင်ဘယ့်နှယ် လုပ်ပါ့မလဲ။ ဒါကြောင့် တချို့အစ်ကို့ဆီ လာကြတယ်။ ကျွန်တော်ကတော့ လက်တွေ့မှ ယုံတယ်။ အယုံအကြည် ဘာမှမရှိဘူးဆိုတဲ့ လူတွေလာကြပါတယ်။ ဒီလို လူတွေကိုတော့ အစ်ကိုတို့ပညာနဲ့ မတန်ဘူးထင်လို့ စကားတောင် ဧည့်ခံပြီး မပြောတော့ဘူး။ ပြောဖြစ်ပြန်ရင်လည်း အေးမယုံလည်း ငါ့ဆီဘာလို့လာပြီး အချိန်ကုန် ခံနေမှာလဲ၊ သွားတော့ဆိုတဲ့ စကားပဲ သုံးလိုက်တော့တယ်။ မကောင်းဘူးလား။

“ကောင်းပါတယ်။”

မှတ်ထား၊ ပညာအပေါ်မှာ မယုံမကြည် လုပ်လာတဲ့ လူမျိုးကိုဘာမှ သွားမပြောနဲ့။ ဒါပေမယ့် ကိုယ်ကတော့ အရာရာကို သိထားရအောင်ကြိုးစား။

“ဟုတ်ကဲ့ပါ။”

တစ်နေ့ လူတစ်ယောက်နဲ့ စကားလက်ဆုံ ကျဖူးတယ်။ သူကတော့ ကုမ္ပဏီထောင်မယ့်လူ။ ထောင်ဖို့ပြောဖြစ်လာတဲ့ စကားလက်ဆုံ ဆိုပါတော့ကွာ။ သူ့နာမည်က အေးချမ်းတဲ့။ သူဖွင့်မယ့် ကုမ္ပဏီအခန်းက သူ့ရဲ့ဘုမ္မိ အရပ်ကျတဲ့ တောင်ဘက် တည့်တည့်ကြီး ဖြစ်တဲ့အပြင် သူ့ရုံးမျက်နှာစာဟာ လမ်းလေးခွဆုံကြီးကွ။ ဒါကြောင့် အစ်ကို တားလိုက်တယ်။

ဒါပေမယ့် သူကတော့ အဲဒီအခန်းလေးကို ကြိုက်လို့ မရရအောင် ဖွင့်ဖြစ်တယ်ပေါ့ကွာ။ အခန်းလေးက သပ်ရပ်တယ်။ ဖုန်းကလည်း ပါတယ်။ လေအေးစက်လည်း ပါတယ်ဆိုတော့ ကိုအေးချမ်း သဘောကျနေတာပေါ့။ ဒါပေမယ့် ဘာမှအလုပ်မဖြစ်တဲ့အပြင် သူနဲ့ရှယ်ယာဝင်တဲ့ လူတွေရဲ့ ပြဿနာဟာ သူ့ပြဿနာတွေ ဖြစ်လာလို့ အဲဒီကုမ္ပဏီကို ဖျက်သိမ်း လိုက်ရတော့တဲ့ ဘဝရောက်သွားတယ်ကွ။

“ဘုမ္မိအရပ်ဘက်ကို လှည့်ပြီး တိုးတက်စေမယ့် အကြံအစည် ကြံစည်တာတွေဟာ အတော် သတိထားရတယ်နော် အစ်ကို။”

မှန်တာပေါ့၊ အနည်းနဲ့အများကတော့ မထိမဖြစ် ထိတာပဲ၊ ချက်ချင်းထိတာနဲ့ ဖြည်းဖြည်း ထိတာပဲကွာတယ်။ ဒါကြောင့် ဆင့်ကဲတိုးတက် အောင်မြင်မှုတွေကို ရအောင်ယူတော့မယ်ဆိုရင် ဘယ်အရပ်ကို ရှောင်ရမလဲ။

“ဘုမ္မိအရပ်ပါ အစ်ကို။”

ဒါပေမယ့်နော်၊ အစ်ကို တွေ့ဖူးတယ်။ လူတစ်ယောက်ပေါ့ကွာ။ အဲဒီလူက သောကြာသား၊ အရှေ့တောင်ထောင့် အရပ်ကိုလှည့်ပြီး ဆောက်ထားတဲ့အိမ်မှာ စီးပွားဖြစ်နေတာ၊ အောင်မြင်နေတာ။ ဒါနဲ့ပဲ သုတေသနလုပ်ချင်လို့ အဲဒီလူရဲ့အကြောင်းကို သိအောင်ကြိုးစား ကြည့်လိုက်တော့ သူ့အဖေရဲ့လုပ်ငန်းတွေကို သူကဆက်လုပ်ပြီး အောင်မြင်နေတာကိုး။ ပြီးတော့ သူ့အဖေက ဗုဒ္ဓဟူးသားကွ။ ဒီတော့အိမ်မှာ အကြီးဆုံးဖြစ်တဲ့ဖခင်ရဲ့ ကျက်သရေကို ဖြစ်စေတဲ့သီရိ အရပ်ဘက်ကိုလှည့်ဆောက်ထားတဲ့ အိမ်ဖြစ်နေလေတော့ ဟိုသောကြာသား ဘယ်ထိပါတော့မလဲ။ သောကြာသားက အိမ်ထောင်ဦးစီး မဟုတ်ဘဲကိုးကွ။ အဲဒီလိုလူမျိုးတွေလည်း ရှိတယ်ညီလေး။ ဒါကြောင့် တစ်ခုခုကို ဆုံးဖြတ်တော့မယ်ဆိုရင် သေချာကျကျနန စစ်ဆေးလေ့လာမှုဟာ ဘယ်တော့မှ မမှားဘူး။ မှတ်ထား။ ကိုယ်ကသာ စေ့စပ်ပါစေ။ ရမ်းသန်းပြောထည့် လိုက်လို့ကတော့ မှားပြီသာမှတ်တော့။ မြင်တတ်ပလား အစ်ကိုပြောတာတွေ။

“ဟုတ်ကဲ့၊ မြင်တတ်ပါတယ်အစ်ကို။”

ဒါကြောင့် ဘုမ္မိအရပ်ဆိုတာ အညစ်အကြေးတို့ စွန့်အပ်တယ်။ အဲဒီအရပ်ဘက် လှည့်ပြီးဦးခေါင်း ဆေးလျှော်ခြင်းလို မင်္ဂလာရှိစေတဲ့ ကိစ္စမျိုးတွေ မလုပ်ရဘူး။ လုပ်မိရင်ခိုက်တတ်တယ်။ ဟုတ်ပြီနော်။

“ဟုတ်ကဲ့။”

ဒါဖြင့် အင်္ဂဝိဇ္ဇာတိုင်နဲ့ တွဲပြီးဟောတတ်အောင်၊ လေ့လာတတ်အောင်၊ ဆုံးဖြတ်တတ်အောင်၊ သုံးသပ်တတ်အောင် သွားကြရအောင်။

မင်းကို လူတစ်ယောက်အကြောင်း အစ်ကို ပြောပြမယ်။ ဒီလူက စနေသား ကိုတောက်ထွန်းတဲ့။ အဲဒီလူနဲ့ အစ်ကိုနဲ့ တစ်နေ့ဗုဒ္ဓအခါမှာ ဆုံဖြစ်တယ်။ မင်းသူ့ကို ဘယ်လိုမြင်လဲ။ ရိုးရိုးကြည့်ရင် ဒီလူဟာ ဗုဒ္ဓအခါရဲ့ စတုရန်းမှာ ရောက်နေတာမို့လို့ မင်းသူ့ကို ညံ့တယ်ပဲပြောမှာပဲ။ ဟုတ်တယ် မဟုတ်လား။

“ဟုတ်တယ်အစ်ကို၊ ညံ့တယ်ပဲပြောမှာပဲ။ ဒါပေမယ့် သူ့ရဲ့အထက်ကပ်ရက်ဂြိုဟ်က ဗုဒ္ဓဟူး ဖြစ်နေတော့ ညံ့တယ်လို့ သိပ်ပြောလို့ မရလောက်ဘူး။”

မှန်တယ်၊ ညံ့တယ်လို့ သိပ်ပြောလို့မရဘူး။ ဘာလို့လဲဆိုတော့ သူကပူပူနွေးနွေး အမွေရထားတဲ့ သူမို့လို့ပဲ။

“ဟာ တယ်ဟုတ်ပါလား။”

ဟုတ်တယ်၊ ဗုဒ္ဓအခါမှာ တနင်္ဂနွေဟာ နဝင်းမှာရှိနေတယ်။ အမြင့်ဆုံး ဂြိုဟ်ပဲ။ ဒီစနေသားရဲ့ ဂဟပတိအရပ်ကို ညွှန်းတဲ့ဂြိုဟ် မဟုတ်ဘူးလား။

“ဟုတ်တယ် အစ်ကို။”

အေး ဂဟပတိ အရပ်ကောင်းလို့လား မသိဘူးကွာ အမွေရထားတဲ့ စနေသား ဖြစ်နေတယ်။ ဒါပေမယ့် မင်းခုနပြောတဲ့ အထက်ကပ်ရက်ဂြိုဟ်က မိတ်ဂြိုဟ် ဗုဒ္ဓဟူးဖြစ်နေတော့ သိပ်ညံ့တယ် ပြောလို့မရဘူး ဆိုတာကို အစ်ကို လက်ခံပါတယ်။ မိတ်ဂြိုဟ် စီးနေတာကိုး။ ဒါပေမယ့် ဒီမိတ်ဂြိုဟ်ဟာ အလယ်ကတ္တားနော်။ ပျက်ပြားကြံအစည် ဆိုတာထည့်တွက်ဦး။

အဲဒီလို ပျက်ပြားကြံအစည်ဆိုတဲ့ ပရိယာယ်အရ၊ ဟုတ်တယ်ဟေ့ ပြဿနာပေါင်းစုံ ကြုံပြီးမှ၊ ခဲခဲယဉ်းယဉ်း ဖြစ်ပြီးမှ၊ အတိုက်အခံတွေ ဖြစ်ပြီးမှရခဲ့တဲ့ အမွေတဲ့ကွ။ အမွေလည်း ရပြီးရော၊ ညီအစ်ကို မောင်နှမတွေ စိတ်ဝမ်းတွေ ကွဲကုန် တော့တာပဲတဲ့။ ဒါကြောင့် မိတ်တော့မိတ်ပါပဲ။ ဒီမိတ် ကောင်းလား ဆိုးလားဆိုတာလည်း ထည့်တွက်ဖို့ မမေ့နဲ့။

“တော်တော်လေး သတိထား ရလိမ့်မယ်နော်။”

အေးပေါ့၊ ဉာဏ်နဲ့ယှဉ်ကြည့်တယ် ဆိုတာအဲဒါပဲ။ ဒါပေမယ့် မင်းကိုသာ ပြောပြတာ။ အစ်ကိုလည်း သူအမွေရခဲ့တာ မသိပါဘူး။ သူပြောမှ သိတာကွ။ သိလာမှတော့ မိတ်ပျက်တတ်တဲ့ သဘောတွေ အစ်ကို ထပ်ပြောပြလိုက်ရတယ်။ သူလည်း လက်ခံတယ်။ တကယ်လည်း ဖြစ်နေတာကိုး။ အဲဒီလို မသိပေမယ့်၊ မမြင်ပေမယ့် ဘာမှ စိတ်ဓာတ်ကျစရာ မလိုဘူး။ အတွေ့အကြုံဆိုတာ ဒီလိုပဲယူရတယ်။ အတွေ့အကြုံပေါင်းများစွာကို ဖြတ်သန်းလာခြင်းဟာ အမှန်တရားတွေ့ဖို့ ဦးတည်သွားနေခြင်းလို့ အောက်မေ့။

“ဟုတ်ကဲ့ အစ်ကို။”

ကဲဒါဖြင့် ဗုဒ္ဓဟူးအခါမှာပဲ ရောက်လာတဲ့ နောက်ထပ်စနေသား တစ်ယောက်အကြောင်းကို တို့ကြည့်ရအောင်။ ဒီတစ်ခါ ဗုဒ္ဓဟူးအချိန်မှာ လာတဲ့စနေသားကတော့ အမွေရလာတဲ့ စနေသား မဟုတ်ဘူးကွ။ သူက အစ်ကို့ကို ဘာလာပြောလဲဆိုတော့၊ ဆရာရယ် ကျွန်တော်ဒီနှစ်ထဲမှာ အရမ်းချူချာ လာလိုက်တာ။ အဲဒါဘယ်လိုများ ဖြစ်လို့လဲ။ လူပြုစားလို့လား၊ သူများပဲ တိုက်ထားသလား၊ ကြည့်ပေးပါတဲ့ကွ။

လူတစ်ဖက်သားကို ပညာရပ်တစ်ခုနဲ့ နှိပ်စက်တော့မယ်၊ တိုက်ခိုက်တော့မယ်ဆိုရင် ရမ်းလုပ်လို့မရဘူးဆိုတာ လူတွေသိပ်သဘော မပေါက်ကြဘူးကွ။ ညီလေး မှတ်ထား။ ပညာတတ်ထားတဲ့ လူတစ်ယောက်ဟာ တခြားလူတစ်ယောက်ကို ပညာနဲ့ နှိပ်စက်တော့မယ်ဆိုရင် တစ်ဖက်ပုဂ္ဂိုလ်က အဲဒီပညာရှင်ကို စော်ကားမော်ကား မျက်ရည်ပေါက် ကြီးငယ်ကျအောင် လုပ်ပြီလား၊ ဒါဦးဆုံး နံပါတ်တစ် သိထားရမယ့်ကိစ္စ။ နောက်တစ်ခါ အဲဒီလိုပညာနဲ့ အတိုက်ခံရတော့မယ့် ပုဂ္ဂိုလ်ဟာ ကံနိမ့်နေပြီလား။

“ကံနိမ့်တာ၊ မြင့်တာ ဘယ်လိုကြည့်မှာလဲ အစ်ကို။”

ဥပမာကွာ အဲဒီလို အတိုက်ခံရတယ်ဆိုတဲ့ သူဟာ ဒီနှစ်ထဲမှာ စီးပွားတွေ တက်လာသလား၊ ကျသွားသလား၊ ကျန်းမာရေး ကောင်းနေသလား၊ ချူချာသလားဆိုတာတွေ ကံကိုအကဲခတ်ပြီး ချင့်ချိန်ရတာပေါ့ကွာ။ ဒါကိုအကဲခတ်ရင် သူကံနိမ့်တယ်၊ ကံမြင့်တယ်ဆိုတာကို သိနိုင်ပါတယ်။ ကောင်းပြီ။

တိုက်တဲ့ပညာရှင်က တစ်ကျပ်ဖိုးလောက် တတ်ပြီး၊ အတိုက်ခံရတဲ့ ပုဂ္ဂိုလ်က နှစ်ကျပ်ဖိုးလောက် သီလရှိနေရင် ဘုရားတရား မြဲနေပြန်ရင်လည်း တိုက်လို့မရဘူး ညီလေး။

“ကောင်းမှုကုသိုလ်၊ အလှူဒါနတွေ လုပ်နေရင်လည်း အတူတူပေါ့နော်။”

အေးပေါ့။ ကောင်းမှုကုသိုလ်တွေ လုပ်နေတဲ့အားက များပြီး၊ တိုက်မယ့်ပညာသည်ရဲ့ အားက နည်းနေပြန်ရင် ဘယ်လိုတိုက်လို့ ပြေမတုန်း။ နောက်တစ်ခုက လူတစ်ယောက်ကို တိုက်နိုင်ပါတယ်ဆိုတဲ့ ပညာသည်ဆိုသူရဲ့ ပညာအဆင့်အတန်း၊ အတိုက်ခံရမယ့် ပုဂ္ဂိုလ်ရဲ့ ကံနိမ့်ချိန်။ ကောင်းပြီ၊ ဘယ်လိုတိုက်မှာလဲ။ ရုပ်ထားနာမ်ထား တိုက်မှာလား၊ စီရင်ဖို့ အားလိုလာပြီ။ အင်းနဲ့ တိုက်မှာလား၊ အဲဒီအင်းစောင့်ကို ခိုင်းနိုင်ဖို့ ပညာသည်ဆိုသူမှာ အားလိုလာပြီ။ ခုနပြောသလို သီလမှ မရှိတဲ့သူဟာ အင်းစောင့်ကို အမိန့်ပေးနိုင်၊ မပေးနိုင် မင်းစဉ်းစား။

“ဟုတ်တယ်နော် အစ်ကို။”

ဒါဖြင့် ကောင်းပြီ၊ ပညာနဲ့ စီရင်မယ် ဆိုကြပါစို့။ တစ်ဖက်ပုဂ္ဂိုလ် ဘယ်အချိန် ကံနိမ့်မှာလဲ။ သေချာသိနိုင်ပါ့မလား၊ ကံနိမ့်ပြီမှန်း သိတဲ့အချိန်မှာ တိုက်ရမယ့်ပညာရပ်က အဆင်သင့်ရှိနေပြီလား။ နောက်တစ်ခု။ အဲဒါကတော့ ဘဝစောင့်လို့ ပြောရမလားမသိဘူး။

အတိတ်ဘဝက ကိုယ်နဲ့ပဋ္ဌာန်းဆက်ရှိခဲ့တဲ့ ပုဂ္ဂိုလ်တွေက ဘယ်လိုပုဂ္ဂိုလ်တွေလဲ ဆိုတာသိနိုင်မလား။ လက်ရှိ အတိုက်ခံ ရတော့မယ့် ပုဂ္ဂိုလ်ကို ထက်ကြပ်မကွာ စောင့်ရှောက်နေတဲ့ ပုဂ္ဂိုလ်ရဲ့အဆင့်အတန်းဟာ တိုက်မယ့်သူရဲ့ အဆင့်အတန်းထက် အဆပေါင်းများစွာ မြင့်နေရင်ကော တိုက်တဲ့သူ အောင်မြင်ပါ့မလား။ မင်းစဉ်းစား။

“ဟုတ်တယ်နော်၊ အစ်ကိုပြောပြမှ လူတစ်ယောက်ကို လွယ်လွယ်တိုက်လို့ မရဘူးဆိုတာ သဘောပေါက်လာတယ်။”

သူတော်ကောင်း နတ်ကောင်းမဆိုတဲ့ ရှေးစကားတွေကို မင်းစဉ်းစား ကြည့်လိုက်စမ်း။ အဲဒါ ပြောတာပေါ့။ ထစ်ခနဲဆိုရင် သူများလုပ်ထားတာ သူများလုပ်ထားတာနဲ့။ ကဲသူများက ဘယ်လိုလုပ်ထားလဲ။ ခင်ဗျားတို့ ဘာတွေမြင်လို့ ဘာတွေတွေ့လဲ ဆိုပြီးမေးလိုက်ရင် ဟိုလိုလိုဒီလိုလိုနဲ့ အဖျားရှူးသွားရော။ များသောအားဖြင့် အောက်လမ်းပညာသည်လို့ အမည်ခံတဲ့ ပုဂ္ဂိုလ်တွေရဲ့ လုပ်ရပ်တွေကိုတော့ အစ်ကို အနီးကပ် အများကြီး တွေ့ဖူးတယ်။ အစ်ကို့ သူငယ်ချင်းတွေထဲမှာ တတ်တဲ့သူတွေ ရှိနေလို့သိတာပါ။ သူတို့က ပရလောက ပုဂ္ဂိုလ်ခိုင်းတာတွေ၊ သူတို့မှာ အဆင်သင့် လုပ်ထားတဲ့ အင်းမျိုးစုံတွေ ရှိတယ်။ အိမ်တစ်အိမ်ရောက်ရင် သူတို့ခိုင်းတဲ့ ပုဂ္ဂိုလ်ကို အင်းမြှုပ်ခိုင်းလိုက်တယ်။ ပြီးတော့ အိမ်ရှင်တွေကို ပြောတာပေါ့ကွာ။ ခင်ဗျားတို့ တိုက်ခံထားရတယ်။ အင်းက အိမ်ရဲ့ ဘယ်ထောင့်နားက ဘယ်နေရာမှာ ရှိတယ်။ ခုသွားတူးဆိုတော့ တူးကြတာပေါ့ကွာ။

အဲဒီမှာ အင်းက ထွက်လာတာပေါ့။ သူက မြှုပ်ခိုင်း ထားတာကိုး။ သူကိုယ်တိုင် မြှုပ်ခိုင်းတဲ့နေရာ သူပြန်တူးခိုင်းတော့ တန်းနေတာပေါ့။ အဲဒီမှာတင် အဲဒီပညာသမားကို ကယ်တင် ရှင်ကြီးလုပ်ပြီး ဘုရားခန်းတင် ကိုးကွယ်ကြတော့တာပဲ။ ဘုရားကွယ်ချင်တဲ့ လူတွေပေါ့ကွာ။ ဗဟုသုတနည်းပါးတဲ့ ရိုးသားတဲ့ လူတွေခမျာတော့ သောင်းသိန်းချီပြီး အကုန်ခံ ရတော့တာပေါ့ ညီလေးရာ။ ဒါကြောင့် သူများတိုက်တယ်လို့ ပြောရင်မင်းဘယ်တော့မှ ရမ်းမယုံလေနဲ့။

“အစ်ကိုရဲ့ သင်ကြားမှုတွေ ကျွန်တော့်နားထဲမှာ စွဲနေအောင် မှတ်သားထားပါ့မယ် အစ်ကို။”

အေး ကဲထားလိုက်ပါကွာ။ ဒါတွေပြောနေရင် မကုန်ဘူး။ ဒါသဘောလောက်ပဲ ပြောတာ။ ခုန ဗုဒ္ဓအခါမှာ လာတဲ့စနေသားကို ပြန်ဆက်မယ်။ သူများပဲ တိုက်ထားသလားဆိုတဲ့ စနေသားကို အစ်ကို သန့်သန့်လေး မေးလိုက်တယ်။ ခင်ဗျား မကြာခင်က ခရီးဝေး သွားထားခဲ့သလား ဆိုတော့ သွားခဲ့ပါတယ်တဲ့။ အဲဒါကို အစ်ကို မြင်လိုက်တဲ့ အမြင်ကတော့ စနေသား ခရီးရှည်ထွက်ခြင်းဆိုတဲ့ စောလှလှေဆန်ကိန်း မိပုံကိုပဲ။ နောက်တစ်ခါ ထပ်မေးလိုက်တယ်။ ခင်ဗျားအဲဒီမှာ သီလပျက်ခြင်း အကြောင်းတရားနဲ့ဆိုင်တဲ့ မဟုတ်တာများ လုပ်ခဲ့လေသလားဆိုတော့ ခေါင်းကိုငုံ့သွားပြီး ခေါင်းညိတ်တယ်။ ဝန်ခံတယ်ပေါ့ကွာ။

ဒါကိုတော့ မင်း မြင်ချင်မှမြင်မယ်။ အဲဒါကတော့ သူ့ရဲ့ သီရိအရပ်ဖြစ်တဲ့ ဗုဒ္ဓဟူးဟာ အလယ်ကတ္တား ဂြိုဟ်နေငြား ပျက်ပြားကြံအစည် ဆိုတဲ့သဘောအရ သီရိအရပ် ပျက်နေရမယ်လေကွာ။ သီရိဆိုတာ ကျက်သရေကို ဖြစ်စေတဲ့သဘော ဆိုတော့ ကျက်သရေရှိရာ အရပ်ပျက်တယ်ဆိုရင် ကျက်သရေမရှိတာကို လုပ်ခဲ့လို့ပဲပေါ့။ သူက အိမ်ထောင်ရှင်လေ။ ဖောက်ပြန်မှုတွေ လုပ်ခဲ့လို့ပေါ့။ မင်း သဘောပေါက်လား။

“ဪ ပေါက်ပြီအစ်ကို။”

အေး၊ အဲဒီလို စောလှလှေဆန်ကိန်း ကလည်းမိ၊ သီရိအရပ်ကလည်း ပျက်ဆိုတော့ ဗုဒ္ဓဟူးအခါရဲ့ ဂဏန်းဖွဲ့စည်းပုံ၊ တည်ဆောက်ပုံ၊ အဓိပ္ပာယ် ထွက်ရှိလာပုံတွေ ခိုင်မာနေပြီပေါ့ကွာ။ ဒီလိုခိုင်မာပြီဆိုရင် ဗုဒ္ဓဟူးအခါမှာ လာတဲ့စနေသား ကိုယ်တိုင်ချူချာပါတယ် တဖွဖွပြောနေတာ မှန်နေပြီပေါ့ကွ။ ဒါကြောင့် အစ်ကို ပြောလိုက်တယ်။ ခင်ဗျား ခရီးဝေးထွက်သွားပြီး မလုပ်သင့်တာတွေ လုပ်ခဲ့လို့ ချူချာတာလို့ ပြောလိုက်တယ်။ မြင်ရဲ့လား။

“မြင်ပါတယ် အစ်ကို။”

မြင်ရင် ထပ်ပြောမယ်။ စန္ဒြာအခါတစ်ခုမှာ တနင်္လာသား တစ်ယောက်အကြောင်းကို လူတစ်ယောက်နဲ့ ပြောဖြစ်ကြတယ်ပေါ့ကွာ။ ရိုးရိုးစကားဝိုင်းပါ။ အဲဒီ တနင်္လာသား အကြောင်းကို စစချင်းပြောလိုက်တာနဲ့ အဲဒီလူကို အစ်ကိုက ဒီတနင်္လာသားဟာ အိမ်မှာမရှိတော့ဘူး။ တစ်နေရာမှာလို့ ပြောလိုက်တယ်။

“ဟုတ်လား အစ်ကို။”

ဟုတ်တာပေါ့။ အဲဒီလူကိုယ်တိုင် အံ့ဩသွားတယ်။ အဲဒီကောင်ကိစ္စ မင်းသိလား ဆိုပြီး အစ်ကို့ကိုမေးတယ်။ အစ်ကိုက ဘယ်သိပါ့မလဲ၊ အခါနဲ့ ချိန်ပြောလိုက်တဲ့ဥစ္စာ။

“စန္ဒြောအခါဆိုတော့ လူထွက်တဲ့အခါ မို့လို့ပေါ့နော်။”

မှန်တယ်၊ ညီလေးပြောတာ ဟုတ်သင့်သလောက် ဟုတ်တယ်။ ဒါပေမယ့် မပြည့်စုံဘူး။ ဥပမာကွာ အဲဒီတနင်္လာသားဟာ စင်ကာပူတို့၊ မလေးရှားတို့ ရောက်နေရင်လည်း ထွက်တာပဲမဟုတ်လား။ လျှောက်လည်နေရင်လည်း ထွက်တာပဲလေ။ ဒါပေမယ့် အစ်ကိုပြောချင်တဲ့ အထွက်သဘောက အဲဒီလိုမဟုတ်ဘူး။ သူဟာ ပြဿနာတစ်ခုခုနဲ့ တစ်နေရာရာကို ရောက်သွားရမယ့် သဘောကိုပြောလိုက်တာ။

“ဘယ်ကိုရောက်သွားတာလဲ။”

အချုပ်ထဲပေါ့ကွာ။ အပေါင်းအသင်း မှားသွားလို့ သူပါခံလိုက်ရတာပေါ့။ အဲဒီကိစ္စကို ဟိုလူကပြောမှ အစ်ကိုလည်း သိတာပါ။ မင်းကြည့်လေ။ စန္ဒြောအခါမှာ တနင်္လာသား တစ်ယောက်အကြောင်းကို ပြောတယ်။ လူထွက်တဲ့အခါ ဘယ်လိုထွက်နိုင်လဲ၊ ဆက်ကြည့်တယ်။ သူ့ရဲ့သီရိအရပ်ဖြစ်တဲ့ တနင်္ဂနွေက အခိုက်ထဲမှာလေကွာ။ ကျက်သရေကို ဖြစ်စေတဲ့ဂြိုဟ် ခိုက်နေမှတော့ ဘယ်လိုလုပ် ကျက်သရေရှိပါတော့မလဲ။ ကျက်သရေမရှိတဲ့ ထွက်ခြင်းဆိုတာ သိတယ်မဟုတ်လား။

“ဟုတ်ကဲ့၊ သိပါတယ်။”

ပြီးတော့ မင်းဘာမြင်လဲ။

“ဒီလိုတော့ မျက်လုံးထဲမှာ တန်းမမြင်သေးဘူး အစ်ကို။”

အေး၊ အစ်ကိုပြောမယ်။ သူ့ရဲ့ နဂရအရပ်ကို ညွှန်းတဲ့ဗုဒ္ဓဟူးဟာ တိုင်ခြေရောက်ပြီး၊ ဂဟပတိအရပ်ကို ညွှန်းတဲ့ကြာသပတေးက စတုရန်းမှာ ရောက်နေတယ်၊ တွေ့လား။

“ဟုတ်ကဲ့။”

အဲဒီနှစ်ခုဟာ စောလှလှေဆန်ကိန်း မိနေကြတယ်ကွ။ မြို့ပြပြည်ရွာဆိုတဲ့ အဓိပ္ပာယ် ဖွင့်ဆိုချက်ရယ်၊ ကျီကြဘဏ္ဍာ ထားရာလို့ အဓိပ္ပာယ် ဖွင့်ဆိုချက်ရယ်။ စောလှလှေဆန် ကိန်းမိမှတော့ မင်းစဉ်းစားကြည့်တော့။ ပစ္စည်းရယ်၊ နေရာရယ် ဂြိုဟ်ဆိုးပါတယ် ဆိုမှတော့ သူ့အိမ်ဘယ်ရှိနိုင်ပါတော့မလဲ။ ပစ္စည်းတွေ၊ အိမ်တွေပြုတ်သွားတာ မဟုတ်ဘူး။ အဲဒီနေရာနဲ့ ပစ္စည်းကို သူကစွန့်ခွာသွားရတဲ့ သဘောဖြစ်နေပြီ။ ပြီးတော့ နဂရကို မြို့ပြပြည်ရွာ လှည့်လည်သွားလာခြင်းလို့ တချို့ကဆိုတယ်။ ကောင်းပြီ။ အဲဒီအဆိုနဲ့ ကြည့်ပြန်ရင်လည်း လှည့်လည်သွားလာတဲ့ နေရာနဲ့ပစ္စည်းကို ညွှန်းတဲ့ ဂဟပတိတို့ မိနေတဲ့ စောလှလှေဆန် ကိန်းဟာကိန်းပဲ။ သွားရင်းလာရင်း လက်ထဲမှာ ဥပဒေနဲ့မကင်းတဲ့ ပစ္စည်းမိတတ်တဲ့ လူမျိုးတွေပေါ့ကွာ။ အဲဒီလိုလည်း မြင်အောင် ရှာရဖွေရမယ်။ ကြည့်ရမယ်။ ကိုယ်မြင်တာ ဟုတ်ပြီလား။ ဟုတ်ရင် မှတ်တမ်းတင်ထား။ လူပေါင်း များစွာကြည့်။ ဒီလိုအခါနဲ့ ဒီလိုနေ့သား များများကို မှတ်တမ်းတင်ပြီး သုတေသန လုပ်လာပါများရင် နောင် မင်း မတွေဝေတော့ဘူး။ သဘောနားလည်လာ လိမ့်မယ်။

“ဟုတ်ကဲ့၊ ကျွန်တော် ကြိုးစားနေပါတယ် အစ်ကို။”

အေး၊ ကြိုးစား။ နောက်တစ်ယောက် ထပ်ပြောပြဦးမယ်။ အဲဒီ နောက်တစ်ယောက် ကတော့ နေမကောင်းတာ မဟုတ်ဘူး။ သူ့ရဲ့အဖေဆိုတဲ့ လူကလာမေးတာ။ ကျွန်တော့်မှာ သားတစ်ယောက်ရှိတယ် ဆရာရယ်၊ တနင်္လာသား။ အဲဒီ ကောင်အကြောင်း နည်းနည်းပါးပါး ကြည့်ပေးပါဦးဆိုတဲ့ စကားကိုပြောပြီးမေးတာ။ ဒီတော့ အစ်ကိုက စဉ်းစားပြီး ပြောထည့်လိုက်တယ်။ စန္ဒြော အခါပဲကိုးကွ။

ခင်ဗျားသားဟာ မိုက်ရိုင်းတတ်တယ်နော်။ မိဘကို မိဘမှန်း မသိလောက်အောင်ကို မိုက်ရိုင်းတတ်တယ်လို့ ပြောလိုက်တယ်။ အဲဒီအဘိုးကြီးက ဟုတ်ပါတယ်ဆရာ ဆိုပြီးဝန်ခံတယ်။ သူလည်းဝန်ခံရော အစ်ကို ဆက်ပြောလိုက်တယ်။ အဲဒီလို မိဘကို မိဘမှန်း မသိဖြစ်နေတဲ့ သူမို့ ဂိုဏ်းသင့်တတ်တယ်။ ဂိုဏ်းသင့်တယ်ဆိုတာ ဘုန်းပိတ်ကံပိတ် ဖြစ်တတ်တဲ့သဘောပဲ။ ဒါကြောင့် ခင်ဗျားသားကို ဘာစီးပွားမှ သွားထောင်မပေးနဲ့။ ထောင်ပေးရင် ကုန်လိမ့်မယ်လို့ပြောလိုက်တယ်။ ဒီတော့မှ အဘိုးကြီးက ဟာတော်ပါသေးရဲ့။ ဒီကောင့်အတွက် အငှားကား တစ်စီးထောင်ပေး ထားရင် ကောင်းမလားဆိုပြီး စဉ်းစားနေတာ။ တော်ပါသေးရဲ့တဲ့။

“အစ်ကိုက မိုက်ရိုင်းတယ်လို့ ဘာလို့ တန်းပြောလိုက်တာလဲ။ ဥပမာ အစ်ကိုရာ သူအဖမ်းခံထား ရတာမျိုးတို့၊ ခရီးဝေး ရောက်နေတာမျိုးတို့၊ နေထိုင်မကောင်းတာမျိုး တို့ကို အရင်မစဉ်းစား တော့ဘူးလား။”

စဉ်းစားစရာ မလိုဘူး ညီလေး။ သူပြောတဲ့စကားထဲမှာ သူ့အဖြေက ပါပြီးသား။ တန်းပြောလိုက်ရုံပဲ။

“ဗျာ ကျွန်တော် နားမရှင်းဘူး။”

အေးဒါဖြင့် အစ်ကို ပြောပြမယ်၊ နားထောင်။ အင်္ဂဝိဇ္ဇာ ပညာမှာ လူကိုယ်တိုင် ပြုမူ ပြောဆို တာကို အမြဲသတိထား ကြည့်ဖို့ ဘယ်တော့မှမမေ့နဲ့။ သူဘယ်လို အမူအရာနဲ့ ကိုယ့်ရှေ့မှာ ထိုင်နေလဲ။ ဘာစကား ပြောနေလဲ။ ဘာဝတ်ထားလဲ။ ဘာစားနေလဲ။ ဘာကိုင်ဆောင်ထားလဲ။ သူနဲ့ကိုယ်နဲ့ တွေ့ခါနီးဆဲဆဲမှာ ဘာနိမိတ်မြင်ခဲ့ရလဲ။ ဒါမှမဟုတ် သူနဲ့ကိုယ်နဲ့ စကားပြောနေတုန်းမှာ ဘာနိမိတ်မြင်လဲ။ ဘာသံကြားလဲ။ ဒါအကြမ်းဖျင်း ပြောပြတာ။ အဲဒါတွေကို ဘယ်တော့မှ မမေ့နဲ့။

“အခါတိုင်ပေါ်မှာ သုံးသပ်နေရုံနဲ့ မပြည့်စုံသေးဘူးလား အစ်ကို။”

မပြည့်စုံဘူးလို့ အစ်ကို မဆိုလိုပါဘူး။ ဒါပေမယ့် ပိုပြည့်စုံသွားအောင် သင်ပေးနေတာပါ။ လမ်းတစ်ခုကို မင်းလျှောက်သွားမယ်။ မင်းဟာ လမ်းမှာပဲ အာရုံစိုက်ပြီး ဘေးဘီကို သတိမထားဘဲသွားရင် လမ်းရဲ့သွားရာ လမ်းကြောင်းပဲ မင်းသိမယ်။ ကျန်တာ မင်းမသိတော့ဘူး။ အဲလမ်းကိုလည်း သတိထားသွားမယ်။ ဘေးဘီဆိုတဲ့ ပတ်ဝန်းကျင်ကိုလည်း အသိစိတ်လေးကပ်ပြီး သွားမယ်ဆိုရင် လမ်းရဲ့ဘယ်နားမှာ ဆံပင်ညှပ်ဆိုင် ရှိမယ်။ ဘယ်နားရောက်ရင် လက်ဖက်ရည်ဆိုင် ရှိမယ်။ ဘယ်နေရာမှာ အကြော်ဆိုင် ရှိမယ်။ ဘယ်နားကျ အအေးဆိုင် ရှိမယ်ဆိုတာတွေကို ညီလေး သိနေလိမ့်မယ်။ ဒီအခါမှာ မင်းကြိုက်တဲ့ အချိန် ဆံပင်ညှပ်ချင်ရင် သွားညှပ်လို့ရတယ်။ အကြော်စားချင်ရင် အကြော်ဆိုင် ရှိတဲ့နေရာကို ကြိုက်တဲ့အချိန် သွားလို့ရမယ်။ လက်ဖက်ရည်ဆိုင်ကို သွားချင်လို့ မေးတဲ့လူ ရှိလာရင် လက်ဖက်ရည်ဆိုင်ကို ရောက်နိုင်တဲ့ လမ်းကြောအတိုင်း မင်းလမ်းပြပေးလို့ရမယ်။ ဟုတ်လား၊ မဟုတ်ဘူးလား။

“ဟုတ်တယ် အစ်ကို။ ရိုးရိုးသွားတာနဲ့ သတိထားသွားတာနဲ့ အတော်လေး ကွာသွားတယ်နော်။”

ဒါပေါ့။ ပညာရပ်တစ်ခုကို သင်ယူပြီဆိုတာနဲ့ အဲဒီလိုကို ခံယူထားနိုင်ရမယ်။ အထူးသဖြင့် နိမိတ်တို့၊ စနည်းတို့၊ တဘောင်တို့ ဆိုတဲ့နက်ရှိုင်း ကျယ်ပြောလှတဲ့ အသိအမြင် ပညာရပ် ကြီးတွေနဲ့ တိုက်ရိုက်ဆက်စပ်နေတဲ့ တို့အင်္ဂဝိဇ္ဇာ ပညာကို သင်ယူလာပြီဆိုရင် သတိဟာ အမြဲရှိနေမယ်။ အသိဟာ အမြဲကပ်နေရမယ်။ ဒါမှအမှန်အမှားကို ချိန်ဆလို့ရမယ်။ တွေးခေါ်လို့ရမယ်။ သတိလက်လွတ် မနေရဘူး။ ပြီးတော့ အင်္ဂဝိဇ္ဇာ ပညာရပ်ကြီးဟာ နံတော်စဉ်ဆိုတဲ့ တို့ဘုရားရှင်ရဲ့ ဖြစ်တော်စဉ် ပညာခန်းတွေ ပါဝင်နေတာမို့ ဘာသာတရား ကိုင်းရှိုင်းမှု ရှိကိုရှိနေရမယ်၊ အကျင့်သီလ စရဏ အတိုင်းအတာ တစ်ခုထိ ရှိကိုရှိနေရမယ်။ ဒါဟာ မရှိမဖြစ် လိုအပ်ချက်ပဲ။ နောက်တစ်ခါ သူများကိုလည်း အင်္ဂဝိဇ္ဇာနဲ့ အကြံပေးရင်၊ အခါပေးရင်၊ ဟောရင်၊ စီရင်ပေးရင် အကျင့်သီလ စရဏဟာ အတိုင်းအတာတစ်ခုထိ လုပ်ကိုလုပ်ခိုင်း နိုင်ရမယ်။ ဒါမှ အောင်မြင်မှု ဆိုတာ တံခါးပွင့်လာတာကွ။

“ဟုတ်ကဲ့ပါ အစ်ကို၊ ကျွန်တော်လည်း ကြိုးစားပါ့မယ်။ တစ်နေ့ သူများကို ပြောနိုင်လာပြီဆိုရင်လည်း အစ်ကို ပြောတဲ့အတိုင်း လုပ်ခိုင်းနိုင်အောင် ကြိုးစားပါ့မယ်။”

အေးကောင်းပြီ။ စန္ဒြောအခါမှာ လာတဲ့တနင်္လာသား တစ်ယောက်ရဲ့ အဖေပြောတဲ့အကြောင်း ပြန်ဆက်ရအောင်။ သူဘာပြောခဲ့လဲ။ မင်းကို အစ်ကိုပြောပြပြီးပြီ။ မှတ်မိလား။

“ဟုတ်ကဲ့။ ကျွန်တော့်မှာ သားတစ်ယောက် ရှိတယ်။ တနင်္လာသား၊ အဲဒီကောင် အကြောင်း နည်းနည်းပါးပါး ကြည့်ပေးပါလို့ ပြောခဲ့တာ။”

အေးဟုတ်တယ်။ သူဒီလို ပြောတော့ခင်ဗျားသားဟာ မိုက်ရိုင်းတယ်လို့ အစ်ကိုက ပြန်ပြောခဲ့တယ်။ မိဘကို မိဘမှန်း မသိဘူးလို့ ပြောခဲ့တယ်။ အဘိုးကြီးကလည်း ဝန်ခံတယ်။ ဒါကိုမင်းကို ပြောပြတော့ မင်းက အစ်ကို့ကို မေးတယ်။ အစ်ကိုရယ် မိုက်ရိုင်းတယ်လို့ ဘာလို့တန်းပြောလိုက်တာလဲ။ သူတခြား ရောက်နေတာတို့၊ နေထိုင်မကောင်းတာတို့ကို မစဉ်းစား တော့ဘူးလားလို့။ ဟုတ်တယ်နော်။

“ဟုတ်ကဲ့။ ရှင်းပါတယ်။”

သူမေးတဲ့စကားကို အစ်ကိုပြောခဲ့တာ၊ မင်း သတိမထားမိ လိုက်လို့ပါ။ ဒါကို သတိထားလိုက်ရင် အစ်ကိုပြန်ပြောခဲ့တဲ့ စကားဟာရှင်းပါတယ်။ အဘိုးကြီးက ပြောတယ်။ ကျွန်တော့်မှာ သားတစ်ယောက်ရှိတယ်၊ တနင်္လာသား၊ အဲဒီကောင် အကြောင်းနည်းနည်းပါးပါး ကြည့်ပေးပါလို့ အစ်ကို့ကို ပြောခဲ့တယ်။ ဒီကလေးအကြောင်း နည်းနည်းပါးပါး ကြည့်ပေးပါလို့ ပြောခဲ့တာ မဟုတ်ဘူးနော်။ အဲဒီကောင်အကြောင်းလို့ ပြောခဲ့တာ။ အကောင်ဆိုတာ ဘာတုန်းကွာ။

“တိရစ္ဆာန်တို့ ဘာတို့ကို သုံးတာပါ။”

အေးဟုတ်ပြီ။ လိုချင်တာ အဲဒါပဲ မောင်အောင်မြတ် အဲဒါပဲ။ မင်းသဘောပေါက် လွယ်သားပဲ။ အကောင်ဆိုတာကို စဉ်းစားလိုက်ရင် လူတစ်ကောင်ရယ်လို့ ရှိလား။

“မရှိဘူး အစ်ကို၊ လူတစ်ယောက်ပဲရှိတယ်။”

ဒါပေါ့၊ သူ့စကားကိုက ဣဋ္ဌနဲ့အနိဋ္ဌ ဖြစ်နေတာကိုး။ လူနဲ့တိရစ္ဆာန် နာမ်စားနဲ့ တွဲသုံးထားတော့ သူ့သားဟာ လူ့တိရစ္ဆာန်ပါလို့ ပြောတာနဲ့ မတူဘူးလား။

“တူပါတယ်။”

ဒါဖြင့် တိရစ္ဆာန်ဆိုတာ မိဘကို မိဘမှန်းသိလား။

“မသိဘူး အစ်ကို။”

ဒါကြောင့် ခင်ဗျားသားဟာ လူ့တိရစ္ဆာန်ပဲဗျလို့ ပြောမယ့်အစား တိရစ္ဆာန်စိတ် ရှိတဲ့လူလို့ အဓိပ္ပာယ် ထွက်စေနိုင်တဲ့ အသုံးအနှုန်းကို သိမ်သိမ်မွေ့မွေ့ သုံးလိုက်ပြီး၊ ခင်ဗျားသားဟာ မိုက်ရိုင်းတတ်တယ်လို့ ပြောလိုက်တာ။ မိဘကို မိဘမှန်းမသိဘူးလို့ ပြောလိုက်တာ။ ရှင်းသွားပြီလား။

“ရှင်းသွားပါပြီ အစ်ကို။”

ဒါကြောင့် အစ်ကို ပြောခဲ့တာပေါ့။ သူပြောတဲ့ စကားထဲမှာ သူ့အဖြေက ပါပြီးသားလို့။ မှတ်ထား အင်္ဂဝိဇ္ဇာ ပညာနဲ့တွေးခေါ်၊ ဆုံးဖြတ်၊ သုံးသပ် တော့မယ်ဆိုရင် စကားလုံး တစ်လုံးချင်းမှာ အဓိပ္ပာယ်တွေ ပြည့်နှက် နေတယ်ဆိုတာ ဘယ်တော့မှမမေ့နဲ့။

“ဟုတ်ကဲ့။”

ကောင်းပြီ။ ခင်ဗျားသားကို ဘာစီးပွားမှ သွားထောင်မပေးနဲ့လို့ အစ်ကိုပြောလိုက်တော့ အဘိုးကြီးက တော်ပါသေးရဲ့၊ ကားထောင်ပေးမလို့ ဆိုပြီးပြန်ပြောတယ်။ ရိုးရိုးပဲ သူပြောတာ ကြည့်လိုက်စမ်း။ တနင်္လာအခါမှာ တနင်္လာသားဟာ ဘယ့်နှယ်နေလဲ။

“မူလ အလယ်အခြာမှာမို့ အလယ်ကတ္တား ဂြိုဟ်နေငြား၊ ပျက်ပြား ကြံအစည်ဆိုတဲ့ ကိန်းမိနေပါတယ် အစ်ကို။”

ပြီးတော့။ ကားဆိုတာ နံသင့်ပရိယာယ်အတိုင်း တည့်တည့် ကောက်ရင်ကောကွာ။

“ဒီတိုင်းပါပဲ။ အလယ်အခြာပါပဲ။ မအောင်မြင်ပါဘူး။”

ဒါက ရိုးရိုးကြည့်တာ၊ ပညာအမြင်နဲ့ ကြည့်ရအောင်။ စပြောတဲ့ အခါမှာ တနင်္လာသားကို စီးပွားပြုပေးလိုက်ရင် ဖြစ်လာစေမယ့် ကျီကြဘဏ္ဍာ ထားသော အရပ်ကို ညွှန်းတဲ့ဂဟပတိ အရပ်ကြာသပတေး ဘယ်လိုနေလဲ။

“စတုရန်းမှာပါ အစ်ကို။”

သူ့အထက်မှာ ဘာရှိလဲ။

“တနင်္လာရှိပါတယ်။ ခေမာ (၂-၅)ပါ။ ဒါကြောင့် အခါနဲ့လည်း ခေမာ(၂-၅)ပါပဲ။”

စီးပွားရှိလာပြီ။ စီးပွားတက်လာပြီ ဆိုတော့ဘုန်းပွင့်ကံပွင့် လာတာနဲ့ရော မဆိုင်ဘူးလား။

“ဆိုင်ပါတယ်။”

ဆိုင်ရင် ဘုန်းကံကိုဖြစ်စေတဲ့ တေဇအရပ်ကို ညွှန်းတဲ့ရာဟု (၈) ဘယ်မှာနေလဲ။

“တိုင်ရဲ့တြိရန်းမှာပါ။”

ခုနပြောလိုက်တဲ့ ဂဟပတိအရပ် ကြာသပတေးနဲ့ အခုပြောတဲ့ တေဇအရပ် ရာဟုတို့ ဘာတော်ကြလဲ။ စောလှ-လှေဆန် ဖြစ်နေပါတယ်။ စောလှလှေဆန်ကိန်းမှာ လာတဲ့ လူမြန်မင်းလွတ်ကိန်း မိမနေဘူးလား။

“ဟုတ်ကဲ့၊ လူမြန်မင်းလွတ်မိနေပါတယ်။”

ဒီလိုဆို အဲဒီ စီးပွားထောင်လို့ဖြစ်၊ မဖြစ်။

“မဖြစ်တော့ပါဘူး အစ်ကို။”

အေးဟုတ်ပြီ။ ဒါဖြင့်ထပ်ကြည့်ရအောင်။ လူမှာ ဆင်းရဲတာနဲ့၊ ချမ်းသာတာ ဘယ်ဟာကျက်သရေရှိ သလဲကွာ။

“ချမ်းသာတာ ကျက်သရေရှိပါတယ်။”

ဒီလိုဆို အဲဒီတနင်္လာသားရဲ့ ကျက်သရေကို ဖြစ်စေတဲ့ သီရိအရပ်ညွှန်း တနင်္ဂနွေ ဘယ်မှာနေလဲ။ ချမ်းသာမှုဖြစ်နိုင်၊ မဖြစ်နိုင် ကြည့်လိုက်စမ်း။

“ခိုက်နေပါတယ်။ ကျက်သရေ မရှိနိုင်ပါဘူး။”

ဖြစ်ပါ့မလား၊ စီးပွားထောင်ပေးလို့။

“အစ်ကိုပြောတော့မှ ရှင်းနေပါတယ်။ မဖြစ်တော့ပါဘူး။”

ဒါဆိုဟုတ်ပြီ။ အခါအလိုအရ စီးပွားဥစ္စာ ရှာတဲ့အခါလား၊ တရားရှာတဲ့အခါလား။

“ဘုရားရှင် တောထွက်တော်မူရာ အခါမို့ တရားရှာတဲ့အခါပါ။”

ဟုတ်တာပေါ့၊ လောကီအခါမှ မဟုတ်ဘဲ၊ လောကုတ္တရာ အခါကြီးပဲ။ အားလုံးကို စွန့်ပယ်တော်မူပြီး အရိုးကြေကြေ အရေခန်းခန်း တရားကျင့်ဖို့၊ တရားရှာဖို့ လောကီစည်းစိမ် အားလုံးကို စွန့်ပယ်တော်မူခဲ့တဲ့ အခါပဲ။ စီးပွားရှာလို့ ဘယ်အောင်မြင်နိုင်ပါ့မလဲ။ လူတစ်ယောက် ရှိခဲ့ဖူးတယ်။ တနင်္လာနေ့ဆိုရင် ဘာမှမလုပ်ဖို့ အစ်ကိုက တားတယ်။ သူကဆိုင်ထောင်တာ တနင်္လာနေ့။ ဆိုင်စဖွင့်တာ တနင်္လာနေ့။ နာမည်တပ်တော့လည်း တနင်္လာနံ။ ပိုဆိုးသွားတာက သူ့ရဲ့မခံချင်စိတ်ပဲ။ အစ်ကို့ကို အရွဲ့တိုက်ပြီး တနင်္လာအခါမှာကို စဖွင့်ခဲ့တာ။ သူ့လုပ်ငန်းဟာ ခြောက်လတောင် မကြာဘူး။ တဖြည်းဖြည်းနဲ့ အိတ်စိုက်ဖြစ်လာလို့ လုပ်ငန်းထိုးရပ် သွားရတယ်။ စကားကြမ်းကြမ်း သုံးရရင် ပြုတ်သွားတယ်ပေါ့ကွာ။

ဒါကြောင့် တနင်္လာအခါများဟာ လောကီပွားစည်းမှုပြုရင် အတော်သတိထား ရမယ် ဆိုတာမမေ့နဲ့။

“ဟုတ်ကဲ့အစ်ကို၊ ကျွန်တော် အမြဲသတိထား ကြည့်ပါ့မယ်။”

ပြီးတော့ ထပ်ပြောဦးမယ်။ စန္ဒြောအခါမှာ တနင်္လာသားကို ကားထောင်ပေးဖို့ လာပြောတာက ဖခင်၊ တနင်္လာသား ကိုယ်တိုင်မဟုတ်ဘူး။ မင်းအဲဒါကော သတိထားမိရဲ့လား။

“သူ့အဖေဆိုတာကိုပဲ သတိထားမိပါတယ်။ ဒိထက်မပိုဘူး အစ်ကို။”

အေး ပိုအောင်ကြည့်လေကွာ။ နံတော်စဉ်ရဲ့ သဘောသွားကိုကြည့်။ တို့ဘုရားရှင်ရဲ့ ဖြစ်တော်စဉ်တွေကို အောက်မေ့ကြည့်လိုက်။ ကြည်ညိုကြည့်လိုက်။ တို့ဘုရားရှင်ဟာ ခမည်းတော်ရဲ့ ဆန္ဒအတိုင်း ဖြစ်သွားသလား။

“မဖြစ်ဘူး။”

ခမည်းတော်ကြီးက စကြဝတေးမင်း ဖြစ်စေချင်တယ်။ တို့ဘုရားအလောင်းတော် သိဒ္ဓတ္ထမင်းသားက အဲဒီအတိုင်းဖြစ်လား။

“မဖြစ်ပါဘူး။”

အတိတ်ကံ၊ ဘုန်းကံ ပါရမီတော်ကြီးတွေ အချိန်ကျလာပြီမို့ နိမိတ်ကြီးလေးပါး မြင်တော်မူပြီး သေခြင်းရှိရင် မသေခြင်းဆိုတာ ရှိရမယ်။ အိုခြင်းရှိရင် မအိုခြင်းရှိရမယ်။ နာခြင်းရှိရင် မနာခြင်းဆိုတာ ရှိရမယ်ဆိုတဲ့ အတိုင်းအဆမရှိ ဉာဏ်တော်ကြီးတွေနဲ့ ဆင်ခြင်ပြီး မအို၊ မနာ၊ မသေနိုင်စွမ်းတဲ့ တရားကိုရှာဖို့ တောထွက်တော်မူခဲ့တဲ့ စန္ဒြောအခါ မဟုတ်ဘူးလား။

“ဟုတ်ပါတယ် အစ်ကို။”

ဟုတ်ရင် ဉာဏ်ကွန့် လိုက်ပေါ့ကွာ။ ဆက်တွေး ကြည့်လိုက်ပေါ့။ သဘောသွားကိုယူပြီး သုံးသပ်ကြည့်လိုက်ပေါ့။ ဒီလို သုံးသပ်လိုက်ရင် ဖခင်ရဲ့ဆန္ဒ မအောင်မြင်နိုင်ဘူး ဆိုတာ ထွက်လာတာ မင်းမြင်လိမ့်မယ်။

“ဪ ဒီလိုလည်း ယူရတာကိုး။”

ခက်ပါလား မောင်အောင်မြတ်ရယ်။ အင်္ဂဝိဇ္ဇာပညာမှာ နံတော်စဉ်ခန်းကို လုံးဝမပစ်ပယ် ကောင်းဘူးလို့ မင်းကို အစ်ကိုခဏခဏ ပြောခဲ့တာ ငါ့ညီ သတိလက်လွတ် ဖြစ်သွားပြန်ပြီနဲ့ တူတယ်။

“နည်းနည်းလေး သတိမမူလိုက်မိတာကို ဝန်ခံပါတယ် အစ်ကို။”

အေး ဘာဖြစ်လဲကွာ။ ဒီလိုပဲ ဖြစ်တတ်ပါတယ်။ အစ်ကိုတို့လည်း အမှားတွေများ၊ အမှန်ရှာ။ ထပ်မှားထပ်ရှာ၊ ဒီလိုနဲ့ပဲ သင်အံလေ့ကျင့်ရင်းနဲ့ ကိုယ့်ဘဝကို ကိုယ်ပျိုးထောင် လာခဲ့ရတာပါပဲ ညီရာ။ သတိမမူမိတာတို့ မှားသွားတာတို့ ဆိုတာဘာမှစိတ်ဓာတ် ကျစရာအကြောင်း ရှိကိုမရှိဘူး။ ဒါဟာ အတွေ့အကြုံတွေကို ဖြတ်သန်းနေတယ်လို့ သာမှတ်။ ခုလည်းကြည့်။ စန္ဒြောအခါမှာလာတဲ့ တနင်္လာသား တစ်ယောက်ရဲ့ အဖေ့စကားကို စဉ်းစားပြီး ဆက်တွေးလို့ရတဲ့ အမြင်တန်းစီလိုက်ရင် ဒီသူငယ် ယဉ်ကျေးမှုနည်းတယ်။ စီးပွားကို ဖြစ်စေတဲ့အကြောင်း တစ်စုံတစ်ခုဖန်တီး ပေးလိုက်ရင် စီးပွားဥစ္စာ ဖြစ်မလာနိုင်ဘူး ဆိုတာတွေ ထွက်မလာဘူးလား။

“ဟုတ်ကဲ့၊ ထွက်လာပါတယ်အစ်ကို။”

အေး အဲဒါပဲပေါ့ ညီလေးရယ်။ ကဲဒါဖြင့် သင်ခန်းစာ ဆက်မယ်။ ခုထိ ရှင်းပြီနော်။

“ရှင်းပါပြီ။”

ရှင်းရင် အစ်ကို ထပ်ပြောမယ်။ သေချာနားထောင်။ ဒီပရိဝါရ အာယု ပညာခန်း အဟောဟာ သိပ်ကျယ်ပြန့်တယ်နော်။ လွယ်လွယ်နဲ့ မတတ်နိုင်ဘူး။ ရုတ်တရက် စဉ်းစားလိုက်ရင် တတ်သလိုလိုပဲ။ အစ်ကို ရှင်းပြတာတွေကို နားထောင်လိုက်ရင် ကိုယ်လည်းသိသလိုလိုပဲ။ ဒါပေမယ့် သေချာစဉ်းစားကြည့်၊ မရသေးဘူး။ ဆုံးဖြတ်ခိုင်းရင် မင်းဟာ ဝေနေလိမ့်ဦးမယ်။

“ဒါတော့ ဟုတ်တယ်အစ်ကို။”

ဒါပေမယ့် မဝေအောင် အစ်ကို လေ့ကျင့်ပေးမှာပေါ့။ ဇွဲရှိရှိနဲ့သာ ကြည့်။ ထဲထဲဝင်ဝင် စဉ်းစားပြီးကြည့်။ အစ်ကို ပြောမယ်။ လူတစ်ယောက်ဟာ ကျန်းမာရေးချူချာလွန်းလို့ အစ်ကိုနဲ့ စကားလက်ဆုံ လာကျဖူးတယ်။ သူက စနေသားကွ။ ဒါပေမယ့် နာမည်က ကိုငြိမ်းမောင်တဲ့။ တနင်္လာနာမည်။ လာတဲ့အခါကတော့ မင်းနားထဲမှာ စွဲနေအောင်၊ ကျေညက်နေအောင် ဆက်တိုက်ပြနေတဲ့ စန္ဒြောအခါမှာပဲ။

“စန္ဒြောအခါမှာပဲလား။”

အေး စန္ဒြောအခါမှာပဲ။ ဒီတစ်ခါကတော့ ကျန်းမာရေးကို မင်းစဉ်းစားရတော့မယ်။ ကဲစဉ်းစားစမ်း၊ စန္ဒြောအခါရယ်၊ စနေသား ကိုငြိမ်းမောင်ရယ်။

“ကျွန်တော် နည်းနည်းဝေသွားပြန်ပြီ အစ်ကို။ စနေသားဆိုလည်း စနေသား၊ တနင်္လာဆိုလည်း တနင်္လာတော်သေးတယ်။ အခု အစ်ကိုပြောတာက စနေသား ကိုငြိမ်းမောင်ဆိုတော့ တနင်္လာကို ယူရမလား။ စနေကို ယူရမလား မသိတော့ဘူး။”

ကောင်းပြီ၊ မင်းစဉ်းစားဖို့ အစ်ကို စကားတစ်ခွန်း ပြောမယ်။ ပွဲခင်းတစ်ခုထဲကို မင်း ဝင်သွားပြီ ဆိုပါစို့။ လူအုပ် ကြားထဲပေါ့ကွာ။ အဲ့မှာ အစ်ကိုက လှမ်းခေါ်မယ်။ ဟေ့ တနင်္ဂနွေသား လျှောက်ကြည့်ရတာ တော်ရောပေါ့လို့ ပြောရင် မင်းရဲ့ပတ်ဝန်းကျင်မှာ ရှိနေတဲ့ တနင်္ဂနွေသားပေါင်း သောင်းခြောက်ထောင်က အားလုံးလိုလို လှည့်ကြည့်ကြလိမ့်မယ်။ ဟုတ်တယ်မဟုတ်လား။

“ဟုတ်တယ် အစ်ကို။”

ဒါဖြင့် မောင်အောင်မြတ်ရေ၊ မိုးချုပ်တော့မယ်၊ ပြန်ကြစို့လို့ လှမ်းပြောလိုက်ရင် တခြားတနင်္ဂနွေသားတွေက ကြည့်ပါဦးမလား။

“ဘယ်ကြည့်တော့မလဲ အစ်ကို။ ကျွန်တော်တစ်ယောက်တည်း လှည့်ကြည့်မှာပေါ့။”

ဟုတ်ပြီ။ စာသင်ခန်းထဲမှာ မောင်အောင်မြတ် မတ်တတ်ရပ်စမ်းဆိုရင် တခြားလူတွေ ရပ်ပါ့မလား။

“မရပ်ပါဘူး အစ်ကို။”

တနင်္ဂနွေသား မတ်တတ်ရပ်စမ်းဆိုရင် ဟိုလူနိုးနိုး၊ ဒီလူနိုးနိုးတွေ ဖြစ်မကုန်ဘူးလား။

“ဖြစ်ကုန်ပါတယ်။”

အေး အစ်ကိုပြောချင်တာ အဲဒါပဲ။ နေ့နဲ့ ပညတ်နဲ့ ယှဉ်လာရင် ပညတ်ဟာပိုပြီး အားကြီးတယ်။ ခိုင်မာတယ်ဆိုတာ ညီလေး ဘယ်တော့မှမမေ့နဲ့။ လောကမှာ ပညတ်နဲ့ကင်းတာ ဘာမှမရှိဘူး။ ဘယ်သူတွေ ဘာပြောပြော၊ ဘာတွေ ဆန့်ကျင်ဘက်ဆိုဆို ပညတ်ကို ကြပ်ကြပ် သတိထား၊ ဒါဦးစားပေး တစ်ပဲ။ ဟုတ်မဟုတ် လက်တွေ့က ပိုကောင်းတယ်။ ပညတ်မရှိရင် လောကမှာ သတ်မှတ်မှု မရှိဘူး။ သတ်မှတ်မှု မရှိရင် တိုင်းတာလို့ မရဘူး။ တိုင်းတာလို့ မရရင် ပညာနဲ့ဆုံးဖြတ်ဖို့ အတော်ခက်လိမ့်မယ်။ ဒါကြောင့် ပညတ်ကို ဦးစားပေးရမယ်။ ဒါလူ့လောကထဲက ပညာကို လောကရဲ့သဘာဝအတိုင်း အစ်ကို သင်ကြား ပြသနေတာလို့ အောက်မေ့။ လောကုတ္တရာနဲ့ သွားမရောထွေးနဲ့။

“ဟုတ်ကဲ့ပါ အစ်ကို။”

ဒါဖြင့် ခုန ကိုငြိမ်းမောင်ကို မင်းဘယ်လို ကြည့်မလဲ။

“ကိုငြိမ်းမောင်ပဲ တည့်တည့် ကြည့်ရမှာပေါ့။”

ဟုတ်ပြီ၊ ဒါပေမယ့် စနေသားလို့ အစ်ကို ထည့်ပြောတာ အကြောင်းရှိတယ်။ အစ်ကို့စကားအနေနဲ့ စန္ဒြောအခါမှာ ကိုငြိမ်းမောင် အစ်ကို့ဆီ လာတယ်ကွာလို့ ပြောလိုက်ရင်လည်း ပြီးတာပဲ။ ဒါပေမယ့် စနေသား ကိုငြိမ်းမောင်လို့ ထည့်ပြောလိုက်ခြင်းဟာ မင်းဘယ်လို တွေသွားမယ်ဆိုတာ သိချင်တာလည်းပါတယ်။ မင်းဘယ်ဟာကို ဦးစားပေးပြီး ဆုံးဖြတ်မလဲ ဆိုတာကြည့်ချင်တာလည်း ပါတယ်။ ပြီးတော့ မင်းကို နေ့နဲ့ရော၊ ပညတ်နဲ့ပါ ထောင့်စုံဘက်စုံ ကြည့်တတ်စေချင်တဲ့ စေတနာလည်းပါတယ်။ ဒါကြောင့် စနေသား ကိုငြိမ်းမောင်လို့ အစ်ကို ပြောလိုက်တာပဲ။

“ဟုတ်ကဲ့ပါ။”

ဒါဖြင့်စဉ်းစား။ စနေသား ကိုငြိမ်းမောင်ရယ်၊ စန္ဒြောအခါရယ်။

“ကိုငြိမ်းမောင်ဟာ တနင်္လာပညတ်ဆိုတော့ စန္ဒြောအခါနဲ့ ကြည့်ရင် အလယ်ကတ္တားဂြိုဟ်နေငြား၊ ပျက်ပြား ကြံအစည် ဆိုတဲ့အတိုင်း အလယ်အခြာမှာ ရောက်နေလို့ သူ့အကြံအစည်တွေ ပျက်နေလိမ့်မယ် အစ်ကို။”

ဆက်ပြော။

“ပြီးတော့ ပဉ္စပွတ်မှာ သောကြာရှိနေလို့ ကိုငြိမ်းမောင်ရဲ့ တနင်္လာအခါနဲ့ သောကကြီး ဖြစ်နေပြီး။”

ပြောဦး။

ကိုငြိမ်းမောင်ရဲ့ မိတ်ဂြိုဟ်ဗုဒ္ဓဟူးဟာ တိုင်ခြေမှာ ရောက်ပြီး အပေါ်က တနင်္ဂနွေ စီးထားလို့ မိတ်ဂြိုဟ်မကောင်းဘူး ပြောရမယ်။ ဂြိုဟ်တြိရန်း၊ ပျော်စံမြန်းနေ သေကြေပျက်စီး ဆိုတဲ့လင်္ကာအတိုင်းဆိုရင် သူ့မိတ်ဂြိုဟ်ဟာ အခြေအနေမကောင်းဘူ။ ဒါတွေဟာ ကိုငြိမ်းမောင် မကောင်းဖို့ ဖြစ်နေပြီ။”

ဒါပဲလား။

“ဟုတ်ကဲ့။ လောလောဆယ် ဒါလောက်ပဲ ကျွန်တော် မြင်သေးတယ်။”

ဘယ်မလဲ ကိုငြိမ်းမောင်ရဲ့ ကျန်းမာရေး။ မင်းပြောတဲ့အထဲမှာ ကိုငြိမ်းမောင်ရဲ့ ကျန်းမာရေးနဲ့ ဆိုင်တာဘာတစ်ခုမှလဲ မပါပါလား။ အစ်ကိုပြောခဲ့တာက ကိုငြိမ်းမောင်ရဲ့ ကျန်းမာရေးကို မင်းစဉ်းစား ရတော့မယ်လို့ ပြောခဲ့တာလေကွာ။ အခုမင်းပြောတာတွေက ကိုငြိမ်းမောင် ရိုးရိုးညံ့တာပဲ ရှိတယ်လေ။

“ဟုတ်ကဲ့။”

အစ်ကိုက မင်းကို ကျန်းမာရေးမေးတယ်။ မင်းက ကျန်းမာရေးနဲ့ ဆိုင်တာကိုပဲ မြင်အောင်ကြည့်ရမှာပေါ့ ညီလေးရ။ မတွေသွားနဲ့လေ။ သူဟာ ကျန်းမာရေး ချူချာလွန်းလို့ အစ်ကို့ဆီ ရောက်လာတယ်လို့ အစ်ကိုပြောပြီးပြီ။ ဘာဖြစ်လို့လဲ။ ဟော ကြည့်လိုက်စမ်း။ မျက်လုံးထဲမှာ စန္ဒြောအခါကို မြင်လား။

“မြင်တယ် အစ်ကို။”

မြင်ရင် မင်းကို မေးခွန်းတစ်ခု မေးမယ်။ ဟာဗျာ ခင်ဗျားကျန်းမာရေး ကောင်းလိုက်တာ ပိန်ကပ်ပြီး အရိုးချည်းပဲလို့ ပြောတာကြားဖူးလား။

“မကြားဖူးပါဘူး။”

ခင်ဗျား ကျန်းမာရေး ကောင်းလိုက်တာ ဝဖြိုးနေပါလားလို့ ဒီလိုဆိုကြတာ မဟုတ်ဘူးလား။

“ဟုတ်ပါတယ်။”

ဒါဖြင့် အရိုးပေါ် အရေတင်ပြီး ပိန်နေတာနဲ့၊ ဝလို့ဖြိုးလို့နေတာ ဘယ်ဟာ စိုစိုပြည်ပြည် ရှိမယ်လို့ မင်းပြောမလဲ။

“ဝလို့ဖြိုးလို့နေတာကို စိုစိုပြည်ပြည် ရှိတယ်လို့ ပြောမှာပါ။”

ဒီလိုဆို ဝလို့ဖြိုးလို့ စိုစိုပြည်ပြည် ဖြစ်နေတာ ကျက်သရေ ရှိတယ်လို့ မင်းပြောမလား။ ပိန်ကပ်ပြီး အရိုးပေါ် အရေတင်နေတာကို ကျက်သရေ ရှိတယ်လို့ မင်းပြောမလား။

“ဝလို့ဖြိုးလို့နေတာကို ကျက်သရေ ရှိတယ်လို့ ပြောမှာပါ။”

လူဟာ ကျန်းမာရေးကောင်းနေရင် ဝဝဖြိုးဖြိုး စိုစိုပြည်ပြည်နဲ့ မတင့်တယ်ဘူးလား။ အဝလွန်ပြီး အဆီများတာကို ပြောတာ မဟုတ်ဘူးနော်။

“ဟုတ်ကဲ့။ တင့်တယ်ပါတယ်။”

တင့်တယ်တာကို ကျက်သရေရှိတယ်လို့ သုံးနှုန်းမယ်ဆိုရင် ကျန်းမာရေး ရှုထောင့်မှာ ကျက်သရေ ရှိခြင်းအကြောင်း၊ ကျက်သရေ မဲ့ခြင်းအကြောင်း ပါမလာဘူးလား။

“ပါလာပါပြီ။”

ဒါဖြင့် ကျက်သရေ ရှိတာကို ကျန်းမာပါတယ် ဆိုမှတော့ ကျက်သရေမဲ့ရင် ကျန်းမာရေး မကောင်းတော့ဘူး ဆိုတာကို မင်းလက်ခံ ရလိမ့်မယ်။

“ဟုတ်ကဲ့။”

ကောင်းပြီ၊ စန္ဒြောအခါမှာ ကိုငြိမ်းမောင် ဆိုတဲ့တနင်္လာ ပညတ်နာမည်ရှင်ရဲ့ ကျက်သရေနဲ့ဆိုင်တဲ့ သီရိအရပ် ဘယ့်နှယ်နေလဲ။

“တနင်္ဂနွေဂြိုဟ် အခိုက်မှာ ရောက်နေပါတယ်။”

အေးပေါ့။ သီရိအရပ် ခိုက်နေမှတော့ ကျက်သရေ မဲ့ပြီပေါ့ကွာ။ ကျက်သရေမဲ့ရင် ခုနပြောတဲ့ ကျန်းမာရေးတွေက တသီကြီး ထွက်လာပြီပေါ့။

“ဟုတ်တယ် အစ်ကို။ အစ်ကို ပြောတော့လည်း တစ်ချက်တည်းပဲ။”

ဒီလိုပါပဲ။ အစ်ကိုလည်း ဟိုပြောဒီကွေ့နဲ့ လေ့လာခဲ့ရ၊ သင်ကြားခဲ့ရတာပါပဲ။ ကဲ ကောင်းပြီ။ ကိုငြိမ်းမောင် ဆိုတဲ့တနင်္လာ ပညတ်ရှင်ရဲ့ ကျန်းမာရေးနဲ့ ဆိုင်တဲ့ဓာတ်ဂြိုဟ် ကြာသပတေး ဘယ်မှာလဲကွ။

“စတုရန်းမှာပါ။”

စတုရန်း အောက်ဂြိုဟ်နေပျော်ခို အဲဒါ ထားပါဦး။ ပြီးတော့ ဘာမြင်သေးလဲ။

“အဲဒီစတုရန်းမှာရှိတဲ့ ကြာသပတေး ဂြိုဟ်အပေါ်မှာ တနင်္လာဂြိုဟ်က စီးနေပါတယ်။ ခေမာပါ။”

ဒါကို ဂဗ္ဘေပါလို့ ယူခဲ့ရင်လည်း ဂဗ္ဘေ ပျက်နေတာပေါ့ကွာ။ အလယ်အခြာက တနင်္လာကို၊ အလယ်ကတ္တား ပျက်ပါတယ် လို့ဆိုရင် အဲဒီအပျက် တနင်္လာစီးခြင်း ခံထားရတဲ့ ကြာသပတေး ဓာတ်ဂြိုဟ်ဟာ ပျက်ပြီပေါ့။ မြင်လား။

“ဟုတ်ကဲ့မြင်ပါတယ်။”

ပြီးတော့ ရိုးရိုးလေးကြည့်။ သူ့ရဲ့ ဘုမ္မိဟာ ဘာလဲ။

“တနင်္လာရဲ့ ဘုမ္မိဟာ စနေပါ။”

အဲဒီ ဘုမ္မိက ကိုငြိမ်းမောင်ဆိုတဲ့ တနင်္လာ ပညတ်သမားရဲ့ အထက်မှာ စီးနေတယ်။ တွေ့လား။

“ဟုတ်ကဲ့။ အဲဒီလိုဆိုရင် အစ်ကို၊ စန္ဒြောအခါမှာ လာတဲ့ တနင်္လာတိုင်းဟာ ကျန်းမာရေး မကောင်းတော့ဘူးပေါ့နော်။ သီရိကလည်းပျက်၊ ဘုမ္မိကလည်းစီး၊ ဓာတ်ဂြိုဟ်ကလည်း စတုရန်းမှာဆိုတော့ တန်းပြောလိုက်ရုံပဲ။”

အင်္ဂဝိဇ္ဇာ ပညာရှင် ဖြစ်လာချင်တဲ့သူဟာ တရားသေဝါဒကို ဆုပ်ကိုင်ထားလို့ ဘယ်တော့မှ ဖြစ်မလာဘူး မှတ်ထား။ တရားသေ အမြင်ကို ဘယ်တော့မှ မကြည့်ရဘူး။ အခု ကိုငြိမ်းမောင် လာတာ ဘာဖြစ်လို့ဆိုပြီး အစ်ကိုပြောလဲ။

“ကျန်းမာရေး။”

အေး သူဟာသူ့သဘောကို ယူဆောင်လာတာ လို့မှတ်။ မင်းသူ့ကို ကျန်းမာရေး မကောင်းစေချင်လို့ လုပ်ကြံဖန်တီး ပြောလို့လည်း မရဘူး။ ကျန်းမာရေးနဲ့ ဆိုင်နေတာမို့ ကျန်းမာရေးကို အဓိကထားပြီး ကြည့်တာလို့ အောက်မေ့။ အိမ်ဆောက်ဖို့၊ စီးပွားတက်ဖို့ လာတဲ့ ကိုငြိမ်းမောင် ဆိုရင်တော့ တစ်မျိုးပေါ့ကွာ။ တနင်္လာတိုင်းကို ကျန်းမာရေး ထိုင်ဟောနေတာမှ မဟုတ်ဘဲ။ သူက ကျန်းမာရေးပြောလို့ ကျန်းမာရေးကို ရှာဖွေလိုက်တာပဲရှိတယ်။ မှတ်ထား။ အင်္ဂဝိဇ္ဇာမှာ ဦးဆုံးစကား သိပ်အရေးကြီးတာ ငါပြောပြမယ်။

တစ်ခါတုန်းက အစ်ကို့ဆရာနဲ့ ပညာသင်ဖော် သင်ဖက် အဘဦးသူတော်ကြီး အနားမှာ အစ်ကို ဝေယျာဝစ္စ ဆောင်ရွက်ပေးနေတုန်း အမျိုးသမီးတစ်ဦး ရောက်လာတယ်။ အစ်ကို့ စိတ်ထဲမှာတော့ ဝမ်းသာသွားတာပေါ့ကွာ။ အဘဦးသူတော်ကြီး စကားပြောရင် ပညာတော့ ရပြီ။ ငါတော့ တိုင်နဲ့ချိန်ကြည့်ပြီး ပညာယူမယ်လို့ စိတ်ထဲက ကြုံးဝါးရင်း စန္ဒြောအခါကို မှတ်သားထားလိုက်တယ်။ တစ်အောင့်လေး အကြာမှာ အဘကို ထိုင်ပြီးဝတ်ဖြည့်နေတဲ့ အဲဒီအမျိုးသမီးကို အဘက မေးလိုက်တယ်။ သမီး ဘာကိစ္စတုန်းတဲ့။ အဲဒီအမျိုးသမီးက ဘာပြန်ပြောလဲဆိုတော့ သမီး ဘာဖြစ်နေလဲ ဆိုတာ အဘ ကြည့်ပေးစမ်းပါတဲ့။ သူအဲဒီလို ပြောတော့ အဘက ဟိုးအဝေးကြီး ဆီလောက်ကို ကြည့်နေသလို အကြည့်မျိုးနဲ့ ငြိမ်နေပြီးပြုံးရင်း ခေါင်းလေး တညိတ်ညိတ် လုပ်နေတယ်။ တော်တော်လေးလည်း ကြာရော၊ ကလေးမ မင်းဟာ အရူးတစ်ပိုင်း ဖြစ်နေပါရောလား ဆိုပြီး ခပ်တည်တည်ကြီးနဲ့ ပြောချပစ်လိုက်ပါလေရော။

“ဟုတ်တယ်တဲ့လား အစ်ကို။”

ဟာ မင်းကလည်း ဘယ်လိုပြောလိုက်ပါလိမ့်၊ တန်းနေတာပဲ။ ချက်ချင်း ဝန်ခံတာကွ။ ဟုတ်ပါတယ် အဘရယ်၊ သမီးဟာ အဘပြောသလို အရူးတစ်ပိုင်း ဖြစ်နေပါပြီဆိုပြီး အံကို တင်းတင်းကြိတ် ထားတယ်။ မျက်ရည်က ပေါက်ခနဲ ကျမလာပေမယ့် မျက်လုံးမှာတော့ ပြည့်နေပြီ။ အဘ အဲဒီအမျိုးသမီးကို တစ်ချက် ကြည့်လိုက်ပြီး အိမ်ထောင်ရေးများဟာ တစ်ခါတစ်ခါမှာ သိပ်ကြောက်စရာ ကောင်းတယ်ကွယ့်။ စိတ်များအခန့်မသင့် ကြလို့ကတော့ ဘယ်လိုမှ ညှိလို့မရကြတော့ဘူး။ အခုကလေးမရဲ့ ယောက်ျား ထွက်သွားတာ ဘယ်လောက်ကြာပြီလဲ ဆိုပြီးပြောလည်းပြော။ မေးခွန်းလည်း တန်းမေးလုပ်တော့တာပဲဟေ့။

“ဟိုအမျိုးသမီးက ဘာပြောလဲ အစ်ကို။”

အဘဦးသူတော်ကို ဖျတ်ခနဲ လန့်သွားသလို အကြည့်နဲ့ ကြည့်ပြီး၊ တစ်လကျော်ပါပြီ အဘလို့ ပြန်ဖြေတော့တာပေါ့ကွ။

“ဟာ အရမ်းသိတာပဲနော်။”

အေး အဲဒါကြောင့် အင်္ဂဝိဇ္ဇ ပညာရှင်များရှေ့ကို ရောက်ရင် ဦးဆုံးစကား သိပ်အရေးကြီးတယ် ဆိုတာ အဲဒါပဲကွ။ အစ်ကိုအများကြီး တွေ့ခဲ့ဖူးတယ်။ အဘဦးသူတော်တို့၊ ဆရာတို့ရှေ့မှာ သူတို့စကား စပြောတာနဲ့ အဖြေချက်ချင်း ထုတ်လိုက်ကြတာတွေ ပေါ့ကွာ။ ဒါတွေက နိမိတ်ကောက်ခန်းတွေနဲ့ နွယ်နေလို့ နောက်မှတဖြည်းဖြည်း အစ်ကိုပြောပြမယ်။ အခုကိစ္စကိုပဲ အာရုံစိုက်။ အဲဒီအမျိုးသမီး ပြန်သွားတော့ မမေးရဲ၊ မစမ်းရဲနဲ့ အမြဲဦးချိုးခံထားရသလို အနှိမ်ခံထားရလေ့ရှိတဲ့ အစ်ကို့ကို အဘဦးသူတော်က သနားတယ်နဲ့ တူပါရဲ့ကွာ။ လူလေး မင်းဘာမှ မမေးပါလားကွတဲ့။ ဟုတ်ကဲ့ အဘ၊ ကျွန်တော် ဘယ်တုန်းကများ ရဲရဲတင်းတင်းမေးရဲဖူးလို့လဲ အဘရယ်ဆိုတော့။ အေးပါကွာ ငါပဲပြောပြပါ့မယ်။

မှတ်ထား သား။ တစ်ဖက်သားက ပြောလာမယ့် ဦးဆုံးစကားကို အမြဲနားစိုက်ထောင်၊ အဲဒီ ဦးဆုံးစကားဟာ သိပ်အရေးကြီးတယ်။ အဲဒီဦးဆုံးစကားကို သားသုံးသပ်နိုင်ရင်၊ ဆုံးဖြတ်နိုင်ရင်၊ တွေးခေါ်နိုင်ရင် သူ့ကိစ္စကို တစ်ဝက်သိပြီးသားလို့မှတ်။ ခုနဟိုသူငယ်မဟာ အဘနဲ့တွေ့တွေ့ချင်း သူဘာပြောလဲ။ သမီးဘာဖြစ်နေလဲဆိုတာ အဘကြည့် ပေးစမ်းပါတဲ့။ အဲဒီတော့ရယ်၊ လူဆိုတာ ကိုယ့်ကိုယ်ကိုယ် အမြဲသိနေရတယ်ကွ၊ အိပ်ပျော်နေချိန်က လွဲရင်ပေါ့ကွာတဲ့။ ငါလည်း ပထမတော့ သဘောမပေါက်ဘူး။ နောက်တော့မှ အဘက ဆက်ပြောတယ်။ လူမှန်ရင်၊ စားရင်လည်း စားတယ်ဆိုတာ သိတယ်။ သွားရင်လည်းသွားတယ်ဆိုတာ သိတယ်။ ကိုယ့်ကိုယ်ကိုယ် မသိဘူးလား သိလားဆိုတော့၊ သိပါတယ်အဘလို့ ငါလည်း ဖြေလိုက်တာပေါ့ကွာ။

အဲဒီတော့ အဘက အေးပေါ့သားရဲ့။ လူဆိုတာ ကိုယ့်ကိုယ်ကိုယ် သိရမှာပေါ့။ အခုဟာက သမီးဘာဖြစ်နေလဲဆိုတာ အဘကြည့်ပေးစမ်းပါ ဆိုတဲ့ စကားကို မင်းစဉ်းစားကြည့်။ သူ့ကိုယ်သူ ဘာဖြစ်နေမှန်း မသိဘူးဆိုတာ သဘာဝ မဟုတ်တော့ဘူး။ အရူးတွေကို မင်းကြည့်စမ်း။ စားရင်လည်း စားမှန်းမသိဘူး။ အိပ်ဖို့လည်း မသိဘူး။ ဝတ်ဖို့လည်း မသိဘူး။ ဟီရိဩတ္တပ္ပတရား ဆိုတာလည်း မရှိရှာကြတော့ဘူး။ သူတို့ကိုယ်သူတို့ ဘာဖြစ်လို့ ဖြစ်နေမှန်း သိလား မသိလား ဆိုတော့၊ အစ်ကိုက မသိပါဘူး အဘလို့ ဖြေရတာပေါ့ကွာ။ အဘက ဘာဆက် ပြောလဲဆိုတော့။ အေး ကိုယ့်ကိုယ်ကိုယ် ဘာဖြစ်လို့ ဖြစ်နေမှန်း မသိတဲ့လူဟာ အရူးပဲကွတဲ့ မောင်အောင်မြတ်ရေ၊ ဒါကြောင့် အဲဒီ အမျိုးသမီးကို အဘက အရူးတစ်ပိုင်းလို့ ပြောထည့်လိုက်တာပဲကွ။

“ပညာရှင်တွေများ တွေးတတ်လိုက်တာနော် အစ်ကို။”

အေးပေါ့ ညီလေးရာ၊ မင်းလည်း တစ်နေ့ တွေးတတ်လာမှာပေါ့။ ပညာရှင် ဖြစ်လာသူတွေ ဟာလည်း ကလေးဘဝကို ဖြတ်သန်းလာခဲ့ ရသူတွေပါပဲကွာ။ ကဲထားပါ။ ခုန အမျိုးသမီးရဲ့ ယောက်ျား ထွက်သွားတာကျတော့ မင်း မမေးတော့ဘူးလား။

“အခု အဲဒါကို မေးမလို့ပါ အစ်ကို့ရဲ့။ စကားဖြတ် မမေးရဲလို့ပါ။”

အေး ခုန ပြောတဲ့ ပထမစကားမှန်ပြီ ဆိုတာနဲ့ စန္ဒြောအခါရဲ့ နံတော်စဉ် ပညာခန်းကို တွေးတောလိုက်ပြီး သူ့ယောက်ျား ထွက်သွားတာကို ဉာဏ်ကစားလိုက်တာပဲကွ။ လူထွက်တဲ့ အချိန်ကိုး။ ပထမစကား မှန်ပြီဆိုတာက အရူးတစ်ပိုင်း ဖြစ်နေပါလားလို့ တန်းပြောလိုက်တဲ့ စကားလေကွာ။ အဲဒီစကားကို တန်းပြောတော့ ဟိုအမျိုးသမီးက ခေါင်းငုံ့ပြီး ငြိမ်သက်စွာနဲ့ ဝန်ခံတယ်လေကွာ။ ဒီတော့ စန္ဒြောအခါရဲ့ သတ္တိကို ဆက်ပြောလို့ မှန်ပြီပေါ့ ညီလေးရဲ့။ ဒါကြောင့် ကိုငြိမ်းမောင်နဲ့ ပတ်သက်ပြီး စန္ဒြောအခါတိုင်းမှာ လာတဲ့ တနင်္လာတိုင်းဟာ ကျန်းမာရေး မကောင်းနိုင်ဘူးလို့ မင်းတွေးခဲ့တာ ပြည့်စုံလား၊ မပြည့်စုံဘူးလား မင်းဟာမင်း စဉ်းစားလေ။

“လိုသွားပါတယ် အစ်ကို။”

အေး မင်းမြင်တတ်ရင် ပြီးတာပါပဲ။ ဒါဖြင့် အင်္ဂါအခါမှာ ဆုံခဲ့တဲ့ လူတစ်ယောက်။ အဲဒီလူအကြောင်းကို တို့ကြည့်ရအောင်။ သင်ခန်းစာ ဆက်စို့။

တစ်ညနေ အင်္ဂါအခါမှာကွာ လူတစ်ယောက်နဲ့ ဆုံခဲ့တယ်။ သူ့နာမည်က သိန်းမင်းတဲ့။ သူနဲ့ဆုံတာက အင်းစိန်မြို့သစ် (က) (၃) လမ်းထဲမှာ။ သူက ကရာတေးဆရာ တစ်ယောက်ပေါ့ကွာ။ သင်တန်းပြနေတဲ့ သူပေါ့။ အစ်ကိုသွားတဲ့ အချိန်မှာ အခုအခေါ်ဆိုရင် ကူမိတေး လို့ခေါ်တဲ့ တစ်ဦးနဲ့တစ်ဦး တိုက်ခိုက်နည်းတွေကို လက်တွေ့ပြနေတယ်။ ပြီးတော့ ဓားနဲ့ထိုးတာကို ရှောင်တိမ်းပြီး ပြန်တိုက်ခိုက်တဲ့ လျှပ်တစ်ပြက် တိုက်ခိုက်ကွက် အိပွန်းတွေပေါ့ကွာ။ ဆက်ပြနေပြန်တယ်။ နာရီဝက် နီးပါးလောက်ကြာတော့မှ အစ်ကို့ကို ခေါ်သွားတဲ့ အစ်ကို့သူငယ်ချင်းက သူနဲ့ မိတ်ဆက်ပေးတယ်။ သူကလည်း အစ်ကို့ကို လေးလေးစားစားပါပဲ။ နားနားနေနေနဲ့ စကားတွေ ပြောဆိုကြတာပေါ့လေ။ မကြာပါဘူး။ အစ်ကို့ သူငယ်ချင်းက ဖောက်တော့တာပဲ။ ကိုမောင်မောင်သန်းရေ သိန်းမင်းကြီးကို ကြည့်ပေးလိုက်စမ်းပါကွာတဲ့။ အစ်ကို့စိတ်ထဲမှာ နည်းနည်းထန်သွားတယ်။ ငါ့ကို သိန်းမင်းနဲ့ မိတ်ဆက်ပေးတာ သိန်းမင်းကို ဗေဒင်ဟောရဖို့ ဖြစ်နေပါလားဆိုပြီး စိတ်တော်တော် ဆိုးသွားတယ်။

ဒါပေမယ့် သိန်းမင်းရဲ့ ဖော်ရွေယဉ်ကျေး ပျူငှာမှု တွေကြောင့် စိတ်ကို အတော် ထိန်းလိုက်ပြီး အခါကို သတိထားရင်း သိန်းမင်းကို စေ့စေ့ကြည့်လိုက်တယ်။ အစ်ကိုလည်း ကြည့်လိုက်ရော သိန်းမင်းက ကျွန်တော့် အလုပ်ထဲမှာ ရာထူးတက်ဖို့ စာမေးပွဲတစ်ခု ဖြေထားတာ အောင်လောက်ပါတယ်နော်တဲ့၊ ပြုံးပြီးမေးတယ်။ အစ်ကိုကလည်း မဆိုင်းမတွဘဲ အောင်လောက်ပါတယ်လို့ ချက်ချင်း အဖြေ ပေးလိုက်တယ်။ ပြီးတော့ ဘာဆက်ပြောလဲ ဆိုတော့ အောင်တယ်ဆိုတဲ့ သတင်းတော့ သိုးသိုးသဲ့သဲ့ ကြားပြီးပါပြီတဲ့။ သေချာအောင် ထပ်မေးကြည့်တာပါတဲ့။

“ဟုတ်လား အစ်ကို၊ အောင်ရောအောင်လား။”

အောင်တယ်လေကွာ၊ အောင်သွားတယ်။ တကယ်လည်း ရာထူး တက်သွားတယ်။ အပြိုင်အဆိုင်တွေကို ကျော်ဖြတ်ပြီး အောင်သွားတာကွ။

“ဟင် အင်္ဂါအခါမှာ သူ့နာမည်ကြီးက စောလှလှေဆန်ကိန်း မိနေတာကြီးကို။”

အေး မင်းအဲဒါ ဘယ်အချိန်ပြောမလဲ ငါစောင့်နေတာ။ သိန်းမင်းဟာ အင်္ဂါအခါမှာ စောလှလှေဆန်ပညာခန်းအရ ပူသွတ်သေဖွယ် ကိန်းမိနေတာမ င်းသိသလို ငါလည်းသိသားပဲ။ သိန်းမင်းကို ငါစတွေ့တော့ သတ်ပုတ်တဲ့ ကစားနည်းတွေ၊ ဓားထိုးတာကို ရှောင်တိမ်း တိုက်ခိုက်တာတွေ ပြနေပါတယ်လို့ ပြောခဲ့ပြီးပြီ။ မင်းမေ့သွားလား။ စနေဟာ အမှုအခင်း ပြဿနာ အတိုက်အခိုက်လို့ ပရိယာယ်တွေ တော်တော်များများ ပြခဲ့ကြတယ်။ ဒီတော့ သိန်းမင်းဟာ အင်္ဂါအခါမှာ စနေအလုပ်ကို လုပ်နေတာပေါ့ကွာ။ တစ်နည်းအားဖြင့် နဝင်းလို့ခေါ်ကြတဲ့ ပဉ္စပွတ်အလုပ်ကို လုပ်နေတာပေါ့။ ဒီအလုပ်ဟာ ပုတီးစိပ်၊ တရားထိုင်သလို နူးညံ့သိမ်မွေ့တဲ့ အလုပ်မှ မဟုတ်ဘဲ။

ဒီတော့ နာမည်စောလှလှေဆန်ကိန်း မိနေတဲ့ သိန်းမင်းကို ငါတွေ့တဲ့အချိန်မှာ သိန်းမင်းဟာ တကယ့်ကို အော်ဟစ်ထိုးကြိတ် သတ်ပုတ်နေတဲ့ လူကြမ်းကြီး ဖြစ်နေတယ်လေ။ သူကိုယ်တိုင်က လူတွေကို ပစ်ပေါက်၊ ကိုင်လှဲ၊ လိမ်ချိုး လုပ်နေတာကို စဉ်းစားရတော့တာပေါ့။ အဲဒီအချိန်မှာ ဘုရားတည်၊ ကျောင်းဆောက် အဓိဋ္ဌာန်ဝင်ဖို့ ပြောနေတဲ့ သိန်းမင်းဆိုရင်တော့ တစ်မျိုးပေါ့ကွာ။ ဘာပဲပြောပြော့၊ လူလူချင်းချိုးဟဲ့၊ ဖဲ့ဟဲ့၊ သတ်တဲ့ လုပ်နေတဲ့ အလုပ်ကို သူတော်ကောင်းတွေ မကြိုက်ဘူး။ ဒီသဘောနဲ့ကြည့်ရင် သိန်းမင်းကို အပြစ်ကင်းစင်တဲ့လူလို့ မင်းပြောလို့ရမလား။

“ဘယ်ရတော့မလဲ အစ်ကို၊ အစ်ကို တွေးပြလိုက်မှ စောလှလှေဆန် အမြင်ကို ကျွန်တော်သဘောနည်းနည်းပေါက်သွားပါပြီ။”

ဟုတ်ပြီ။ ဒါဖြင့် နဝင်းမှာ ပေါ်နေတဲ့ စနေဟာ သိန်းမင်းဆိုတဲ့ သောကြာသားရဲ့ ဘာတုန်းကွာ။

“အညွန့်ဂြိုဟ်ပါ အစ်ကို။”

ဟုတ်ပြီ၊ ဆင့်ကဲ တိုးတက်ခြင်း ဆိုတာကို သေချာစဉ်းစားလိုက်ရင် လူမှာအညွန့်တက်တာ မဟုတ်ဘူးလား။ အညွန့်တလူလူ တက်နေတာ မဟုတ်ဘူးလား။

“ဟုတ်ပါတယ်။”

အညွန့်ကျိုးတယ် ဆိုရင်တော့ တစ်မျိုးပေါ့ကွာ။ အခုဟာက အညွန့်ဂြိုဟ် စနေဟာ တိုင်ထိပ်မှာ တလူလူနဲ့ ဖြစ်နေတာကိုး။ ဟုတ်ပြီ၊ ပြီးတော့ကော အဲဒီ စနေဟာ ဘာလဲ။

“အဲဒီ စနေဟာ သောကြာသား သိန်းမင်းရဲ့ ဘုန်းကံနဲ့ဆိုင်တဲ့ တေဇအရပ်ကို ညွှန်းတဲ့ဂြိုဟ်ပါ အစ်ကို။ သူ့ရဲ့ တေဇဂြိုဟ်ပါ။”

အေး ဘုန်းကံနဲ့ဆိုင်တဲ့ တေဇဂြိုဟ်ဟာ တိုင်ထိပ်မှာ တလူလူရှိနေပြီပဲကွာ။ ဘာလို့ မအောင်မြင်ရမှာလဲ၊ ဟုတ်ဖူးလား။

“ဟုတ်ပါတယ် အစ်ကို။”

ပြီးတော့ အင်္ဂါအခါရဲ့ အညွန့်မှာ ဘာရှိတုန်းကွာ။

“အစ်ကိုက ကိုသိန်းမင်းနဲ့ ဆုံတာတစ်ညနေလို့ ပြောထားတော့ အညွန့်မှာ ရာဟုရှိပါတယ်။ သောကြာသားရဲ့ သီရိဂြိုဟ်ပါ။”

ဟုတ်ပြီ။ အဆင့်မြင့်လာတာနဲ့ အဆင့်နိမ့် သွားတာနဲ့ ဘယ်ဟာ ကျက်သရေရှိလဲ။

“အဆင့်မြင့် လာတာက ကျက်သရေရှိပါတယ် အစ်ကို။”

မှန်တာပေါ့။ အဆင့်မြင့်လာတာက ကျက်သရေ ရှိတာပေါ့။ ကြည့်စမ်း၊ အဆင့်အတန်း နိမ့်သွားလိုက်တာ ကျက်သရေ အရမ်းရှိတာပဲလို့ ပြောသံကြားဖူးလား။

“မကြားဖူးပါဘူး အစ်ကို။”

အေးပေါ့၊ ကြည့်စမ်း၊ အောင်မြင်မှုတွေနဲ့ ဝေဆာနေလိုက်တာ သူ့ကိုကြည့်နေရတာကိုက ကျက်သရေကလည်း ရှိနေတာပဲကိုးလို့ ဒီလိုဆိုကြတယ် မဟုတ်လား။

“ဟုတ်ကဲ့ပါ။”

အဲဒီလို ကျက်သရေနဲ့ ဆိုင်တဲ့ဂြိုဟ်ကို ထပ်ကြည့်လိုက်ရင် သူ့ရဲအထက်မှာ တေဇဂြိုဟ် စနေက ထပ်စီးနေတယ်ဆိုတာ မင်း သတိထားရမယ်။ အဲဒါကိုရော ဘယ်လို မင်းမြင်လဲ။

သီရိဂြိုဟ် ရာဟု (၈) ပေါ်မှာ ထပ်စီးနေတဲ့ တေဇဂြိုဟ် (၀) စနေဟာ သူစီးထားတဲ့ သီရိအရပ်နဲ့က မိတ်ပါ အစ်ကို၊ အပြင်မိတ်တော်ရင်း (ဝ-၈) ပါ။”

ဟုတ်တယ်။ သိန်းမင်းရဲ့ အိမ်ထောင်ရေးနဲ့မှ မဆိုင်ဘဲ။ သူ့ရဲ့ ပြင်ပလူမှုရေး လမ်းကြောင်း ဆက်သွယ်မှုဖြစ်တဲ့ အပြင်မိတ်နဲ့ ပိုကြည့်ရတော့တာပေါ့။ ခြုံကြည့်လိုက်ရင် လူတစ်ယောက်ရဲ့ အောင်မြင်မှုတွေပဲ ညီလေး။

“ဟုတ်ကဲ့၊ နားတော့လည်ပါတယ်။ ဒါပေမယ့်။”

ဘာမရှင်းတုန်း၊ ဘာဖြစ်နေလို့တုန်း။

အစ်ကိုနဲ့ ကိုသိန်းမင်းနဲ့ ဆုံတာ အင်္ဂါအခါလို့ ပြောထားတယ်နော်။ အဲဒါ ကိုသိန်းမင်း ဆိုတဲ့သောကြာ နာမည်နဲ့မိတ်ဂြိုဟ် ဆွေသား (၃-၆) ဖြစ်နေလို့ ကောင်းတာပေါ့။ အဲဒီလိုလည်း ဟုတ်တယ်နော် အစ်ကို။”

ဟုတ်တယ်လေ။ ဒါဟိုးတုန်းကတည်းက သင်ခဲ့ပြီးသားပဲ။

“ဟုတ်သားပဲ။ ဒါဆို အဲဒီအခါအတိုင်း ကြည့်ရရင် ကိုသိန်းမင်းဆိုတဲ့ သောကြာနဲ့ တိုင်ထိပ်မှာရှိတဲ့ စနေဂြိုဟ်နဲ့ ရန်ကြီးဖြစ်နေတာ မကြည့်ရတော့ဘူးလား။ သူတို့ချင်းက သုတ (၆-၀) ဖြစ်နေတယ်။”

အဲဒါမင်းကို ခုနပြောခဲ့ပြီးတဲ့ အသတ်အပုတ် အကြောင်း မင်းမေ့သွားတာကိုး။ ဟုတ်တယ်လေ။ သုတဆိုတဲ့ ရန်ကြီး သိပ်တော်တာပေါ့။ အစ်ကိုတွေ့တဲ့ အချိန်မှာ သိန်းမင်းဟာ ရန်မီးကို ပွားစေတဲ့ အလုပ်တွေ လုပ်နေတယ်လေကွာ။ စိပ်ပုတီးစိပ်ပြီး မေတ္တာထိုင်ပို့နေတာမှ မဟုတ်တာဘဲ။ ထိုးကြိတ် သတ်ပုတ်နေမှတော့ ရန်ကိုပြုမူခြင်းလို ဖြစ်နေပြီပေါ့၊ အဲဒါကို (သုတ) ကိုပိုပြီးခိုင်စေ၊ မာစေတော့တာပေါ့။ မောင်အောင်မြတ်ရာ သူ့ကိုသာ ခပ်ပျော့ပျော့ပုံစံနဲ့ တွေ့လိုက်ရရင် ဒီ (သုတ) ကို အစ်ကိုလည်း နည်းနည်း ဝေသွားတော့မှာကွ။ သူ့ကို အထောက်မေးခွန်း တစ်ခုခုမေးကို မေးယူရတော့မှာ။ အခုဟာက သူ့လှုပ်ရှားမှုနဲ့ သူ့အောင်မြင်မှုဟာ ဘာမှ အထစ်အငေါ့ မရှိတော့သလိုကို ဆုံးဖြတ်လိုက်လို့ ရတာပေါ့။ ပြီးတော့ သူ့ဦးဆုံးအမေးက အောင်ပါတယ် နော်တဲ့။ အောင်ပါတယ်နော် ဆိုတာကို တစ်မျိုးအဓိပ္ပာယ်ကြည့်ရင်၊ နိုင်ပါတယ်နော်လို့ မေးလိုက်သလိုပဲလို့ အစ်ကို့အမြင်မှာ မြင်လိုက်တယ်။ အဲဒီတော့ အထူးစဉ်းစားနေစရာ မလိုတော့ဘူး။ အစ်ကို့ မျက်စိရှေ့မှာ သိန်းမင်းဟာ သူ့ကိုထိုးကြိတ် တိုက်ခိုက်နေတဲ့ လူတွေကို တုံးခနဲ လဲသွားအောင် တိုက်ခိုက်နေတာ အစ်ကိုမြင်နေပြီ။ သူဟာ ကရာတေးဆရာ တစ်ယောက်ဖြစ်နေတာ ထားဦး။ တစ်ချက်ကောင်း သတ်ပုတ်ကွက်တွေ ပြနေတာတို့ ဘာတို့ထားဦး။

ရိုးရိုးလေး ကြည့်လိုက်ရင် ကျန်တဲ့လူတွေကို တုံးခနဲလဲသွားအောင် သူခုခံတိုက်ခိုက်နေတယ်။ ဒါဖြင့် အမြင်မှာသူနိုင်တယ်။ သူလဲကျသွားတာ၊ ခံနေရတာမမြင်ဘူး။ ဒီလိုဆို သိန်းမင်း နိုင်နေတယ်။ သိန်းမင်း အခုလို ထိုးနိုင် ကြိတ်နိုင်တာကို ထပ်ပြီး သူက ကျွန်တော် ထိုးကြိတ် သတ်ပုတ်နေတာ တွေ့လား။ နိုင်ပါတယ်နော်လို့ မေးလိုက်သလိုပဲ။ ဒါကြောင့် အစ်ကိုက တခြားဘာကိုမှ စဉ်းစားမနေတော့ဘဲ သူ့ကိုနိုင်ပါတယ်လို့ ပြောလိုက်တဲ့အဓိပ္ပာယ်နဲ့၊ သူ့မေးခွန်း အောင်ပါတယ်နော်ဆိုတာကို အောင်လောက်ပါတယ်လို့ ပြောထည့် လိုက်တာပဲကွ ညီလေး။

“အစ်ကို တော်တော်လေး လှလှပပ စဉ်းစားလိုက်တာပဲနော်။”

ရိုးရိုးလေးလို့ ပြောရင်ရပါတယ်ကွ။ အရိုးစင်းဆုံး အကြည့်လေးတွေဟာ အကောင်းဆုံး မြင်ကွင်းလေးတွေကို တွေ့ရတတ်တယ်လို့ စိတ်ထဲမှာအမြဲထား။ ဦးဆုံးစကားဟာ ဘယ်လောက် အရေးကြီးတယ် ဆိုတာနဲ့ပတ်သက်ပြီး ထပ်ဆက်ရအောင်။

တစ်နေ့ပေါ့ကွာ။ သူရဇ္ဇအခါမှာ အမျိုးသမီးတစ်ဦး အစ်ကို့ဆီကို ဆိုက်ဆိုက်မြိုက်မြိုက် ရောက်လာတယ်။ သူကဘာမေးလဲဆိုတော့ ဆရာရယ် ကျွန်မမှာ အခက်အခဲတွေ အရမ်းဖြစ်နေလွန်းလို့မှ ပြေလည်နိုင်ပါတော့မလား မသိဘူးတဲ့။ ပြောဆိုစမ်း ဘာဖြစ်တာတုန်းဆိုတော့ ကားလုပ်ငန်းလုပ်တာတွေ တစ်ခုမှ အဆင်မပြေဘူးတဲ့။ ဘယ်သူလုပ်တာမို့လို့လဲ ဆိုတော့ ကျွန်မယောက်ျား လုပ်တာပါတဲ့။ သူကိုယ်တိုင် မောင်းတာလားဆိုတော့ မဟုတ်ပါဘူး။ သမီးရဲ့ယောက်ျားက အလုပ်မရှိလို့ သမက်ကို မောင်းခိုင်းတာပါ။ 

ကြည့်စမ်း၊ သူ့စကားဟာ သူရဇ္ဇအခါရဲ့ နံတော်စဉ်ပညာခန်းနဲ့ သူ့စကားတွေနဲ့အကိုက်ပဲ။ စကားကိုက တောင်ရောက်မြောက်ရောက် တစ်စစီ၊ တစ်မျိုးစီ ဖြစ်နေတာ မင်းသတိထားမိလား။

“ဟုတ်ကဲ့၊ ထားမိပါတယ်။”

ဒီတော့ အစ်ကိုက ခင်ဗျားသမက်နဲ့ ကားမောင်းတဲ့ လုပ်ငန်းနဲ့က တိုက်ရိုက် ပတ်သက်နေပြီ။ ဒီကိစ္စဟာ ခင်ဗျားနဲ့လည်း မဆိုင်ဘူး။ ခင်ဗျားယောက်ျားနဲ့လည်း မဆိုင်ဘူး။ ခင်ဗျားသမက် အဆင်ပြေမှ အားလုံးပြေမှာ။ ခင်ဗျားသမက်နဲ့ ကားမောင်းခြင်းဆိုတဲ့ လုပ်ငန်းနဲ့ လုံးဝ သဟဇာတ မတည့်ရင်ခင်ဗျားတို့ ဘာမှ ဖြစ်မှာမဟုတ်ဘူး။ ဒီတော့ အဓိက ခင်ဗျားသမက်ဟာ ကားနဲ့အကျိုးပေးလား၊ မပေးလားကြည့်ရအောင်။ ခင်ဗျားသမက်ကို လွှတ်လိုက်လို့ပြောတော့။ ဒီလိုတော့ရမယ် မထင်ဘူးဆရာတဲ့။ ဟင် ဘာဖြစ်လို့လဲဆိုတော့။ အဲဒီကောင်က စိတ်တစ်မျိုး၊ ဘာကိုမှ အယုံအကြည်ရှိတာ မဟုတ်ဘူးတဲ့။ တဇောက်ကန်းတဲ့။ ဒါကြောင့် အစ်ကိုက ပြောလိုက်တယ်။ ဒါဖြင့်ခင်ဗျားတို့ကိစ္စကို ကျွန်တော်လုံးဝ လုပ်မပေးနိုင်ဘူး။ ဘာကိုမှ အယုံအကြည်မရှိတဲ့ လူကိုလည်း ကျွန်တော်အချိန်ကုန်ခံပြီး ဘာမှ လုပ်ပေးစရာ မလိုဘူး။ ခင်ဗျားလည်း ပြန်တော့လို့ ပြောလိုက်တယ်။

အဲဒီအမျိုးသမီးက ထပ်ပြောတယ်။ သူ့အစား ကျွန်မသမီးကို လုပ်ပေးလို့ မရဘူးလား ဆရာတဲ့။ ကိုင်းဒါဖြင့် ခင်ဗျားကိုမေးမယ်။ ခင်ဗျားသမက် ဘုရား (၉) ဆူ ပြည့်အောင် လှည့်ပြီး ပဋ္ဌာန်း ဥဒ္ဒေသနိဒ္ဒေသတော် တစ်ခေါက်စီ လှည့်ရွတ်ပူဇော်ရမယ် ဆိုတာမျိုးကို ခင်ဗျားသမက် လုပ်နိုင်ပါ့မလား ဆိုတော့ သူကခေါင်းခါခါ လည်ခါခါနဲ့ အစ်ကိုကို ပြန်ပြောတယ်။ ဟာ မရဘူးဆရာ။ ဒီကောင်က ဘုရားတောင် သိပ်ရှိခိုးတာ မဟုတ်ဘူးတဲ့။ မင်းစဉ်းစားနော်။ လူမှာ ကံဆိုတာရှိတယ်။ ကံဆိုတာ အလုပ်ပဲကွ။ ကိုယ့်ကိုယ်ကိုယ် ကောင်းအောင်လုပ်မှ ကိုယ်ကောင်းမှာ။ ကောင်းအောင်နေမှ ကောင်းမှာ။ ကောင်းအောင်ပြောမှ ကောင်းမှာ။ ဒီလိုအကောင်းတွေအတွက် ကာယကံရှင်ဟာ အဓိကပဲ။ ကာယကံရှင်ကိုယ်တိုင် အိပ်ရာထဲ ဗုန်းဗုန်းမလဲဘဲနဲ့ ကိုယ်စားတို့ ဘာတို့လုပ်နေတဲ့ လူမျိုးကို ဘာမှသွားလုပ်မပေးနဲ့။ ဘာမှအောင်မြင်လာမှာ မဟုတ်ဘူးဆိုတာ မင်းမှတ်ထား။ ကိုယ်စားဆိုတာ အလကားအလုပ်တွေ။

ဒါကြောင့် လူတွေကို လိမ်လည်လှည့်ဖြားခြင်း မဟုတ်ဘဲနဲ့ မှန်မှန်ကန်ကန် ရပ်တည်နေတဲ့ စိတ်နဲ့မှန်မှန်ကန်ကန် ပညာရပ်ကို အတိုင်းအတာ တစ်ခုအထိ တတ်မြောက်လာပြီဆိုရင် ပညာရဲ့ သိက္ခာဆိုတာကို စောင့်ထိန်းရတယ်။ ပညာကို ကိုယ်က လေးစားရတယ်။ ငွေကြေး သတ်မှတ်ပြီး ပိုက်ဆံရပြီးရော လုပ်ရင်ပညာ ကွယ်သွားတတ်တယ်။ ပညာကွယ်သွားတယ် ဆိုတာ ပညာတတ်ပြီး ဘာမှလုပ်လို့ မရတော့တာကို ပြောတာ။ ပညာရပ်နဲ့ လုံးဝအကျိုး မပေးတော့တာကို ပြောတာ။ ကိုယ့်ပညာကို ကိုယ်လေးစားရင် ခုနလို အမျိုးသမီးမျိုးတွေကို ချော့နေစရာ မလိုတော့ဘူး။

ဘာမှလုပ်ပေးစရာလဲ မလိုဘူး။ လုပ်ပေးရင် လုပ်ပေးလိုက်တဲ့သူ နာမည်ပျက်ရုံပဲ ရှိမယ်။ ဒါကြောင့် တခြားမှာပဲ သွားမေးပါတော့ဗျာ။ ကျွန်တော် လုပ်မပေး တတ်တော့ဘူး။ ခင်ဗျားဟာက လိုရင်းဘာမှ မတိကျဘဲ ဝေနေပြီလို့ ပြောလိုက်ရတော့တယ်။ သူ့စကားကလည်း အခက်အခဲတွေ အရမ်းဖြစ်နေလို့ ပြေမှပြေလည် နိုင်ပါ တော့မလား ဆိုတာကိုး။ အဲဒီစကားလုံးတွေရဲ့ အသံတွေကိုက ခြေပစ်လက်ပစ် စိတ်ဓာတ်ကျတဲ့ အသံတွေထွက်မနေဘူးလား။

“ထွက်နေပါတယ်။”

စကားအဓိပ္ပာယ် ရှေ့ပြေးတွေ ကောင်းမှ မကောင်းဘဲ။ လုပ်ပေးလည်း တော်တော်နဲ့ ဖြစ်လာမှာမဟုတ်ဘူး။ ဒီကြားထဲ သူရဇ္ဇအခါရဲ့ သတ္တိကိုက ခွဲထွက်တဲ့သတ္တိ။ ပေါင်းစည်းတဲ့ သတ္တိမဟုတ်ဘူး။ သူ့သမက်ကို တည်မှီပြီး မိသားစုတစ်ခုလုံး အဆင်ပြေဖို့ ဆိုတာ ဖြစ်မလာနိုင်ဘူး။ ဒါကြောင့် အစ်ကိုက ဘာမှလုပ်မပေး လိုက်တော့ဘူး။

“ဒီလို ရှောင်ရတာတွေလည်း ရှိတယ်နော် အစ်ကို။”

ရှိတာပေါ့။ ဒါကြောင့် ဦးဆုံးစကားဟာ သိပ်အရေးကြီးတယ်လို့ အစ်ကို ပြောခဲ့တာပေါ့။ ညီလေး တွေဝေမသွားနဲ့။ နားထောင်ရင် တစ်ဖက်သားရဲ့ စကားကို သေသေချာချာ အာရုံစူးစိုက်ပြီး နားထောင်။ လေးလေးနက်နက် နားထောင်။ အဲဒီမှာ အဖြေထုတ်။ လူဟာသူ့စကားနဲ့သူ အဖြေထွက်နေတဲ့ ကိစ္စမျိုးတွေ အများကြီးရှိတယ်။ ဆရာရယ်၊ ကျွန်မစီးပွားရေးတွေ ဘယ်လိုဖြစ်နေလဲ၊ ကြည့်ပေးပါဦး ဆိုလိုက်တဲ့စကားကို မင်းစူးစူးစိုက်စိုက် အာရုံဝင်စားကြည့်လိုက်၊ ဒါဟာ အနိဋ္ဌဘက်ကို ညွှန်းလား၊ ဣဋ္ဌဘက်ကို ညွှန်းလားဆိုတာ ဝေခွဲကြည့်လိုက်။ ကျွန်မ ဒီတစ်ပတ်တော့ ထီဆုကြီး ဝင်သွားပြီ။ နောက်ထပ် ထပ်ဝင်မလား ဆရာ။ ကြည့်ပေးပါဦး ဆိုတာက တစ်မျိုးလေ။ သဘောသွား မတူဘူး။

“ဟုတ်ကဲ့။”

အေး အဲဒီလို သဘောပေါက်လာပြီဆိုရင် လူတစ်ယောက်ကြောင်းကို မင်းကိုမေးမယ်။ အဲဒီလူက ပုဂ္ဂလိကလုပ်ငန်းရှင်တစ်ဦးရဲ့ လုပ်ငန်းကြီးမှာ အလုပ်လုပ်နေတဲ့လူ။ သူဟာ အစ်ကို့ဆီကို တစ်နေ့ရောက်လာတယ်။ ကျွန်တော် ဘာဖြစ်နေလဲဆရာ၊ ကြည့်ပေးပါတဲ့။

“ဟာဒါဆို လွယ်သွားပြီ။ ခုနအစ်ကိုပြောခဲ့တဲ့ အဘဦးသူတော်ကြီးဆီမှာ လာမေးတဲ့ အမျိုးသမီးရဲ့ စကားနဲ့ခပ်ဆင်ဆင်ပဲ။”

အေး ဟုတ်တယ်။ သဘောချင်း အတူတူပဲ။ သူ့ကိုယ်သူ ဘာဖြစ်လို့ ဖြစ်မှန်း မသိတဲ့လူတွေထဲမှာ ပါတဲ့လူမျိုးတွေပေါ့ကွာ။ အဖြေက ထွက်ပြီးသားပဲ။ သူလာတာကလည်း ဂုရုအခါမှာကွ၊ ကဲမင်းပြောစမ်း၊ သူက စနေသား။

“အင်း သူက စနေသားဆိုတော့ တြိရန်းမှာပဲ။ သူ့မိတ်ဂြိုဟ် ဗုဒ္ဓဟူးက ခိုက်နေတယ်။ ဒန်းလှ (၁-၄) ခိုက်နေတယ်။ မိတ်ဆွေ ပျက်နေပြီဆိုတော့ သူဟာအလုပ်ထဲမှာ အဆင်မပြေတော့ဘူး။”

ဆက်ပြော။

“သူလာတာ ဂုရုအခါဆိုတော့ သူနဲ့အခါနဲ့က ဓမ္မာ (ဝ-၅) ဆိုတဲ့ အတွင်းရန် တော်နေပြီ။ ဒါဆို သူဟာ မူလနေရာက ခွဲခွာရတော့မယ့် သဘောပဲ အစ်ကို၊ နေရာမမြဲ နိုင်တော့ဘူး။”

ဒါတင်ပဲလား။

“ဂုရုအခါရဲ့ စီးပွားရေးနဲ့ဆိုင်တဲ့ အညွန့်ဂြိုဟ်မှာ သောကြာ ရှိနေတယ်။ အဲဒီ သောကြာကလည်း စနေသားနဲ့ သုတ (၆-၀)ပဲ အစ်ကို။ ကျိန်းသေတယ်။ သူဟာစီးပွားရေးနဲ့ ဆိုင်တဲ့လုပ်ငန်း၊ နောက်တစ်မျိုး ပြောရရင် မိတ်ဆွေ အသိုက်အဝန်းနဲ့ စုဝေးပြီးလုပ်ရတဲ့ လုပ်ငန်းမှာ ရန်ပေါ်ပြီ။”

ဘယ်လို မိတ်ဆွေအသိုက်အဝန်းနဲ့ စုဝေးပြီး လုပ်ရတာတုန်း။

“အစ်ကို သင်ထားတယ်လေ။ စီးပွားရေးနဲ့ ဆိုင်တာကြည့်ချင်ရင် မိတ်ဆွေတွေကို ကြည့်ရမယ်ဆိုလို့ ဒီစကားထည့်သုံးတာ။”

ဒီတော့။

“ဒီတော့ သူဟာ လက်ရှိနေရာမှာ မရှိနိုင်တော့ဘူး။ အလုပ်ပြုတ်ရင် ပြုတ်သွား နိုင်တယ်။”

“အင်း မင်းပြောတာမဆိုးဘူး။ ဒါပေမယ့် အလုပ်တော့ မပြုတ်သွားဘူးကွ။ ဒီလို။ သူဟာ မင်းပြောသလို ဂုရုအခါမှာလာတဲ့ စနေသားဖြစ်တာ ဟုတ်ပြီ။ ဓမ္မာ (၀-၅) အတွင်းရန် ဖြစ်ပြီ။ နောက်ပြီး တော်ရင်းဒန်းလှ (၁-၄) ဖြစ်တဲ့ မိတ်ဂြိုဟ် ဗုဒ္ဓဟူးကလည်း အဲဒီအခါမှာ ခိုက်နေပြီ။ ဒါလည်း ဟုတ်တာပဲ။ ပြီးတော့ ဂုရုအခါရဲ့ စီးပွားရေးနဲ့ဆိုင်တဲ့ အညွန့်ဂြိုဟ်မှာ သောကြာရှိတယ်။ အဲဒီသောကြာနဲ့ စနေသားနဲ့က သုတ (၆-ဝ) ဖြစ်လို့ ရန်ပေါ်နေရပြန်တယ်။ ဟုတ်ပြီ၊ မင်းပြောတာတွေ၊ ဒါကြောင့်သူဟာ အလုပ်နဲ့ပတ်သက်တဲ့ ပြဿနာရှိပြီ။

ဒါပေမယ့် မင်းပြောသလိုတော့ အလုပ်ပြုတ် မသွားဘူးကွ။ နေရာမမြဲနိုင်တော့ဘူး ဆိုတာတော့ ဟုတ်တယ်။ အဲဒီမှာ တစ်ခုသတိထား ရမှာကို အစ်ကိုပြောတယ်။ အခါအလိုနဲ့ စနေသားနဲ့ ရန်ပေါ်တာနဲ့ အတူနေကြ၊ ထိုင်ကြ၊ လုပ်ကြ၊ ကိုင်ကြတဲ့ အချင်းချင်းခွဲခွာခြင်း၊ ကွဲကွာခြင်း၊ ဆန့်ကျင်ဘက်ဖြစ်ခြင်း၊ အမြင်မတူခြင်း ဆိုတာတွေ ဖြစ်ကိုဖြစ်ရတော့မယ်။ ဟုတ်ပြီ၊ ဖြစ်ပြီ။ ဒါပေမယ့် သူ့ရဲ့စွဲမြဲရာ အရပ်နဲ့ဆိုင်တဲ့ အင်္ဂါ ဂြိုဟ်ကိုကြည့်။ အဲဒီဂြိုဟ်ရဲ့ အထက်မှာ မိတ်ဂြိုဟ်သောကြာ၊ ဆွေသား (၃-၆)။ အဲဒီဂြိုဟ်ရဲ့ အောက်မှာ မိတ်ဂြိုဟ် စိန်ပန်း (၃-၅) တို့ထက်အောက် တည်နေကြတာတော့ မမေ့နဲ့။ ဒါကြောင့် စွဲမြဲရာ အရပ်မပျက်ဘူး။ စွဲမြဲရာအရပ်နဲ့ ဆိုင်တဲ့ဂြိုဟ် ပျက်စီးမသွားဘူး။ စွဲမြဲရာ အရပ်ဂြိုဟ် မပျက်စီးရင် ခိုင်မာနေတယ်ဆိုတဲ့ သဘောပဲ။ ခိုင်မာနေတယ်ဆိုတာ တည်ဆောက်ပုံ မပျက်ဘူး။

ဒါကြောင့်သူဟာ အဲဒီလုပ်ငန်းရှင်ကြီးရဲ့ လုပ်ငန်းထဲမှာပဲ ဟိုဘက်ခန်းနဲ့ ဒီဘက်ခန်း နေရာရွှေ့ပြီး တာဝန်ယူရတယ်။ ဒါကြောင့် ဒီလုပ်ငန်းကြီးထဲကနေ တခြားလုပ်ငန်းကို ပြောင်းလဲသွားတာ မဟုတ်လို့ စွဲမြဲရာအရပ် မပျက်ခဲ့ဘူး။ ဒီလုပ်ငန်းကတော့ ဒီလုပ်ငန်းပဲ။ တစ်ဖက်က အုပ်ချုပ်သူ တစ်ယောက်နဲ့ အလုပ်သမားတွေနဲ့ ပြဿနာဖြစ်လို့ အဲဒီအလုပ်သမားတွေကို ထိန်းဖို့ချုပ်ဖို့ ခုန စနေသားက ဟိုဘက်ခန်းကို ပြောင်းပေးခဲ့ရတယ်။ ပြောင်းပြီး တာဝန်ယူခဲ့ရတယ်။

“အစ်ကိုပြောတဲ့ ရန်ပေါ်တာကို ရှင်းပြပါဦး။”

သူပြောင်းသွားတာ ရန်မှမဖြစ်ဘဲ။ ဟုတ်တယ်။ ဒါပေမယ့် အမြဲအတူတကွ နေထိုင်လုပ်ကိုင် နေကြတဲ့ လူအစုနဲ့ သူခွဲပြီး ဟိုဘက်ခန်းက အလုပ်သမားတွေကို တာဝန်သွားယူ ရတာကိုးကွ။ အဲဒါကိုက ဓမ္မာ (ဝ-၅) ဖြစ်သွားပြီပေါ့ ညီလေးရ။ ကောင်းစွာနဲ့ပဲ ခွဲခွဲ၊ ဆိုးလို့ပဲ ခွဲခွဲ၊ ခွဲခွာခြင်းက ခွဲခွာခြင်းပဲလေ။

“ဒီလိုဆို မိတ်ဂြိုဟ် ဒန်းလှ (၀-၄) ခိုက်တာကိုလည်း ဒီသဘောပဲ ယူရမှာပေါ့နော် အစ်ကို။ လက်ရှိအတူလုပ်နေတဲ့ မိတ်ဟောင်းတွေကနေ ခွဲပြီး ဟိုဘက်က လူသစ်တွေကို အုပ်ချုပ်ရတယ်ဆိုတော့။”

အေးပေါ့၊ မှန်တာပေါ့။

“ဒါဖြင့် အညွန့်ဂြိုဟ် ရန်တော်နေတာကရော အစ်ကို။”

အညွန့်ဂြိုဟ်ဟာ စီးပွားရေးနဲ့ ဆိုင်တယ်လေ။ စီးပွားရေးမှာ ရန်တော်တယ် ဆိုတာကတော့ အလုပ်မှာ ရန်ပေါ်တာနဲ့ အတူတူပဲ။ ဒါလည်းမှန်သားပဲ။ သူဟာအလုပ်ထဲမှာ ရန်ပေါ်လို့ ပြဿနာဖြစ်တဲ့ အခန်းကိုပြောင်းရွှေ့ တာဝန်ယူလိုက်ရသူကိုး။

“အစ်ကိုက အရမ်းနှစ်သိမ့်တတ်တာပဲ။”

အားပေးတယ်ပြောပါကွ။

“အဲအဲဟုတ်ကဲ့။ အစ်ကိုက အရမ်းအားပေးတာပဲ။ ကျွန်တော် ဘာပဲပြောပြော မဟုတ်ဘူး တစ်ခုမှ မပြောဘူး။ မှန်တယ်တို့၊ မှန်သားပဲတို့ ပြောတော့ ကျွန်တော် ပြောရတာ ဟုတ်ဟုတ် မဟုတ်ဟုတ် ရဲလာတယ်။”

အေး အဲဒီလိုပြောရဲ၊ ဆိုရဲ၊ တွေးရဲလာအောင် အားပေးတာပဲ၊ မင်း စဉ်းစားကြည့်။ လေးဖက်ထောက်ခါစ ကလေးလေး တစ်ယောက် လေးဖက်သွားပြီဆိုရင် လူကြီးမိဘတွေက ဘာပြောလဲ။ ဟုတ်ပြီ၊ လာ၊ ဒီကိုလာခဲ့လို့ လက်ခုပ်လက်ဝါးတီးပြီး အားပေးကြ၊ ခေါ်ကြတာ မဟုတ်ဘူးလား။

“ဟုတ်ပါတယ် အစ်ကို။”

ပြီးတော့ လေးဖက်ထောက်ရာကနေ လမ်းလေးမတတ်တတတ် စလျှောက်တတ်ဖို့ အားယူပြီး မတ်တတ်ကလေး စရပ်တော့ ရပ်နိုင်ပေ၊ ရပ်နိုင်ပေလို့ လက်ကမ်းပြီး အားပေးတာတို့၊ လက်ခုပ်လက်ဝါးတီးပြီး အားပေးတာတို့ မလုပ်ကြဘူးလား။

“လုပ်ကြပါတယ်။”

တယ်ဒီကလေး၊ လမ်းလျှောက်ဖို့ စချင်နေပြီ။ မထနဲ့၊ ထိုင်နေလို့ ရိုက်ပုတ်ကြတာရှိလား။

“မရှိပါဘူး။”

အေးဒီလိုပဲ ညီလေး၊ အင်္ဂဝိဇ္ဇာ ပညာကို သင်ယူလာပြီး မတ်တတ်ကလေး ရပ်ခါစအရွယ် ရောက်လာပြီဖြစ်တဲ့ မင်းကို အစ်ကိုက ရပ်နိုင်ပေ၊ ရပ်နိုင်ပေ့ ဆိုပြီးအားပေးနေတာပဲ။ မင်းတွေးတာတွေ လုံးဝ မကြိုက်ဘူးကွာလို့ နစ်နစ်နာနာ ပြောတာရှိခဲ့ဖူးလား။

“မရှိခဲ့ပါဘူး အစ်ကို။”

ဒါမှလည်း မင်းဟာ တွေးရဲခေါ်ရဲတဲ့သူ ဖြစ်လာတော့မပေါ့။ တစ်နည်းပြောရရင် လမ်းလျှောက်ရဲလာတဲ့ကလေး ဖြစ်လာ တော့မပေါ့။ ဟုတ်တယ်မဟုတ်လား။

“ဟုတ်ကဲ့ပါ အစ်ကို။”

မှတ်ထား၊ ဆရာဆိုတာ မိဘလိုပဲ။ တွေးတတ်လာတဲ့၊ မြင်တတ်လာတဲ့ တပည့်ကို ဘယ်တော့မှ နှိမ်လေ့မရှိကြဘူး။ သူ့ရဲ့ဦးနှောက်လေးကို ဘယ်တော့မှ ရိုက်ချိုးဖျက်ဆီး ပစ်လေ့မရှိဘူး။ မြေတောင် မြှောက်ပေးတာပဲရှိတယ်။ ဒါ ဆရာသမား ကောင်းတို့ရဲ့ စိတ်ဓာတ်ကွ။

“ဟုတ်ကဲ့။”

ကဲဆက်ရအောင်၊ မင်းကိုအခု အစ်ကိုပြနေတဲ့ ပညာခန်းတွေဟာ တစ်ခုနဲ့တစ်ခု တူကောင်း တူနေလိမ့်မယ်။ ဆက်စပ်ကောင်း ဆက်စပ်နေလိမ့်မယ်။ ဒါပေမယ့် အခုလို ထပ်ပြန်တလဲလဲ ပြနေတာ အကြောင်း ရှိလို့သာမှတ်။ အင်္ဂဝိဇ္ဇာ ဟောလာပြီဆိုရင် ဂြိုဟ်တွေကို မျက်စိ မလည်စတမ်း ရှာနိုင်ဖွေနိုင် ရမယ်။ ပေါင်းစပ် တွေးခေါ်နိုင်ရမယ်။ ဒီလို ထောင့်စုံဘက်စုံ မြင်တတ်မှ တိုင်ကြီးထူပြီး အူတူတူငေါင်တောင် ဖြစ်နေတဲ့ဘဝက လွတ်တော့မပေါ့ ညီလေးရ၊ ရှင်းလား။

“ရှင်းပါတယ် အစ်ကို။”

ရှင်းရင် ဗုဒ္ဓဟူးအခါမှာ လာတဲ့ မြင့်စိုးဆိုတဲ့ လူတစ်ယောက်အကြောင်းကို ပြောစမ်းကွာ။ မင်းရဲ့ယူဆပုံ၊ တွေးခေါ်ပုံ၊ သုံးသပ်ပုံကို နည်းနည်း လေ့လာကြည့်ရအောင်။

“ဗုဒ္ဓဟူး အခါမှာလာတဲ့ မြင့်စိုးဆိုတော့ သူဟာ အမြစ်အညွန့်ဇောက်ထိုး နာမည်ကြီးပဲ အစ်ကို။”

ဟုတ်ပြီ၊ ဒီတော့။

“ဒီတော့ သူကိုယ်တိုင် နာမည်ဇောက်ထိုး ဖြစ်နေတာမို့ သူကိုယ်တိုင် အတွေးအခေါ် အယူအဆတွေ လွဲကိုလွဲနေပြီ။ သူ့ယူဆချက်၊ ဆုံးဖြတ်ချက်တွေဟာ မှားကိုမှားနေရပြီ။”

ဟုတ်ပြီ၊ ဆက်ပြော။

“အလယ်အခြာမှာ အမြစ်နေ့နံ ရှိနေလို့ အလယ်ကတ္တား ဂြိုဟ်နေငြား ဆိုတဲ့လင်္ကာအရ သူလုပ်ချင်တာ ဘာမှလုပ်လို့မရဘူး။ အကြံအစည် မအောင်မြင်နိုင်ဘူး။ အမြစ်အခြေ မခိုင်သလိုဘဲ ပြုတ်ရင်တောင် ပြုတ်သွားနိုင်တယ်။”

ဆက်ပြော။ ဒါပေမယ့် သူ့ရဲ့မွေးနံနဲ့ အထက်ကပ်ရက် ပဉ္စပွတ်ဂြိုဟ်ဟာ တနင်္ဂနွေဖြစ်ပြီး ကိုမြင့်စိုးနဲ့ အပြင်မိတ် တော်နေတာကြောင့် မိတ်ဆွေ အပေါင်းအသင်းတွေ၊ မိဘ အကြီးအကဲတွေ ဒါမှမဟုတ် မိဘလိုနေတဲ့ သူမျိုးတွေဆီက အကူအညီရတတ်တယ် အစ်ကို။”

ပြော။

“သူ့ရဲ့အတွင်းမိတ် စိန်ပန်းတော်တဲ့ အင်္ဂါနံကတော့ အခိုက်မှာ ဖြစ်နေလို့ မဟန်ဘူး အစ်ကို။”

ဘာမဟန်တာလဲ။

“ဪ ဘာအကူအညီမှ မရနိုင်ဘူးပြောတာ။ အနီးကပ် အတူနေသူတွေကို ဘာမှအားကိုးလို့ မရဘူးလို့ပြောတာပါ။”

ငါပြောပြမယ်။

“ဟုတ်ကဲ့။”

ဒီလူဟာ မိုင်ပေါင်းများစွာ ဝေးတဲ့ခရီးဝေးကို သွားမလို့ အကြံအစည်လုပ်တဲ့ သူကွ။ သူ့နာမည်က အခါတိုင်ရဲ့ စီးပွားရေးနဲ့ဆိုင်တဲ့ အညွန့်ဂြိုဟ်မှာရှိနေလို့ သူဟာစီးပွားရေးသမား တစ်ယောက်ဆိုတာတော့ မပြောဘဲနဲ့ မင်းသိကို နေရမယ်။ ဒါပေမယ့် သူ့နာမည်ဟာ မင်းပြောသလို အမြစ်အညွန့်ဇောက်ထိုး ဖြစ်သွားရတော့ သူ့လုပ်ရပ်တွေဟာ ပထမပိုင်းမှာ ချော်ကုန်တယ်။ အကုန် ကုန်တယ်ပေါ့ကွာ။ သူထင်ရာ သူလုပ်လိုက်လို့ ငွေတွေတော် ကုန်သွားခဲ့ရတယ်ပေါ့။ အဲဒီမှာတင် အိမ်ထောင်ရေးကလည်း တော်အဆင်မပြေဘူး။ ဒါလည်း မင်းခုန ပြောပြီးသား။ အတွင်းမိတ် အင်္ဂါ ခိုက်နေတယ်လို့ မင်းပြောပြီးသား။ ဟုတ်တယ်။ ခိုက်တယ်။ အိမ်ထောင်ရေး အဆင်မပြေဘူး။ ဒါပေမယ့် သူဟာ သူ့မိဘတွေရဲ့ ပံ့ပိုးကူညီမှုကြောင့် နိုင်ငံခြားခရီးဝေးကို ထွက်သွားရတယ်။ အဲဒါကတော့ အလယ်ကတ္တားရဲ့ ပြိုပျက်မှု သဘောပဲကွ။

“အစ်ကိုပြောတာတွေ၊ ကျွန်တော်မရှင်းဘူး။”

ဒီလိုကွာ။ အခု ပြောခဲ့သလောက်တွေကတော့ မင်းသိပြီးသား၊ အမြစ်၊ အညွန့်ဇောက်ထိုး မင်းသင်ထားခဲ့လဲ။ ဖြစ်ရင်ဘယ်ဟာကို ဒုက္ခပေးလိမ့်မယ်လို့။

“အလယ်အခြာကိုပါ အစ်ကို။”

ဟုတ်ပြီ၊ အလယ်အခြာ။ ဒီတော့ အလယ်အခြာ ဂြိုဟ်ဟာ ဘာဂြိုဟ်လဲ ကြည့်လိုက်ရင် ဗုဒ္ဓဟူးဖြစ်နေပြီ။ ဒီဗုဒ္ဓဟူးဟာ ဘာလဲ။ ကြာသပတေး နာမည်ရှင်ရဲ့ ဌာနအရပ်လေကွာ။ စွဲမြဲရာကို ပြတဲ့ဌာနအရပ် မဟုတ်လား။

“ဟုတ်တယ်။”

ဟုတ်ရင် စွဲမြဲရာအရပ် ပျက်ရပြီပေါ့ မောင်အောင်မြတ်ရဲ့၊ စွဲမြဲခိုင်မာရာ အရပ်ပျက်ပြီဆိုရင် မူလအနေအထား တစ်ခုခုကနေ အနေအထားတစ်ခုခုကို အပြောင်းအလဲ ဖြစ်သွားရပြီပေါ့။ ဒါကြောင့် သူဟာ ခရီးဝေးသွားခြင်းဆိုတဲ့ ကိစ္စကြီးကို အောင်မြင်သွားခဲ့သူပဲ။

“ဟင် အခြေပြုတ်တာ မဟုတ်ဘူးလား အစ်ကို။”

ဟုတ်တယ်လေ။ အခြေပြုတ်မှတော့ လူတစ်ယောက်ဟာ မူလနေရာမှာ မရှိနိုင်တော့ဘူးပေါ့ကွ မောင်အောင်မြတ်ရဲ့။

“အင်း အစ်ကို ပြောသလိုဆို အခြေပြုတ်မှတော့ လူတစ်ယောက်ဟာ မူလနေရာမှာ ဘယ်ရှိနိုင်တော့မလဲနော်၊ ဟုတ်သားပဲ။”

အေး သတိလက်မလွတ်နဲ့ ညီလေး။ အခုဗုဒ္ဓဟူး အခါမှာလာတဲ့ မြင့်စိုးဟာ နာမည်အမြစ်အညွန့် ဇောက်ထိုးဖြစ်တယ်။ ဒါကြောင့် စွဲမြဲရာ အရပ်နဲ့ဆိုင်တဲ့ ဌာနဂြိုဟ်ကို ဇောက်ထိုး ဖြိုဖျက်သွားသလို နာမည်တည်ရှိသွားတယ်။ ဒီဇောက်ထိုးဟာ အဆိုးထဲက အကောင်း ဖြစ်သွားခဲ့ရတယ်။ ဆိုးတော့ဆိုးတယ်။ ဘာဆိုးလဲ။ စွဲမြဲရာ အရပ်ဆိုးတယ်။ ဘယ်လိုဆိုးတာလဲ။ ရောက်တဲ့အခါမှာ နာမည်ဇောက်ထိုးရဲ့ သတ္တိကြောင့် စွဲမြဲရာအရပ် ပြိုပျက်သွားရတယ်။ မခိုင်တော့ဘူးပေါ့ကွာ။ ရှင်းနေတာပဲ။ သူလာရင်းက မိုင်ပေါင်းများစွာ ဝေးတဲ့ ခရီးဝေးကို သွားချင်တဲ့ကိစ္စ။ သူ့ကံက ခိုင်နေလို့ မဖြစ်ဘူး။ ခိုင်နေရင် သူသွားရမှာ မဟုတ်ဘူး။ ဒါကြောင့်အခြေပြုတ်သွားတဲ့ မြင့်စိုးဟာ မိုင်ပေါင်းများစွာ ခရီးကို အောင်မြင်စွာ သွားခဲ့ရတယ်လို့ ပြောတာပေါ့။

“အစ်ကို ဘာမှတောင် လုပ်မပေး လိုက်ရဘူးလား။”

ဟ သူ့ဟာသူ သွားဖို့ကံတွေ မြင်နေမှတော့ ဘာလုပ်ပေးနေစရာလိုမလဲ။ အပိုတွေ။ ဘာမှလုပ်ပေး စရာမလိုဘူး။ ဒီလိုကံရှိရင် ဒီလိုဖြစ်ရတော့မယ် ဆိုတာကို သိကို သိနေရမယ်။ ဒီသိခြင်းအပေါ်မှာ မင်းဟာမင်း ယုံကြည်မှု အပြည့်ရှိနေရမယ် ညီလေး။ အင်း သူတော့ အခြေဂြိုဟ် ပြုတ်နေတာပဲ။ သွားမှသွားရပါ့မလား။ ဘယ့်နှယ်၊ ညာ့နှယ် ဖြစ်နေလို့ကတော့ မင်းကိုယ်မင်းတောင်မှ မယုံလို့ကတော့ သွားမဆုံးဖြတ်နဲ့တော့၊ ဝေပြီး လွဲသွားတတ်တယ်။

“ရဲဖို့လိုတဲ့ သဘောတွေလည်း ပါလာပြီနော် အစ်ကို။”

သိပ်လိုတာပေါ့။ ပြောရဲ၊ ဆိုရဲ၊ ဆုံးဖြတ်ရဲဖို့ သိပ်လိုတာပေါ့။ သူ့ကိစ္စလိုရင်းဘာလဲ။ ဒါကိုသိနေရမယ်။ ခရီးဝေးသွားချင်သူ အခြေပြုတ်တာမျိုးနဲ့၊ ရာထူးတက်ချင်သူ အခြေပြုတ်တာမျိုးနဲ့၊ အိမ်ထောင်ရေး အဆင်ပြေချင်သူ အခြေပြုတ်တာမျိုးကိုတော့ ပိုင်းခြားဝေဖန် သိရမှာပေါ့ကွာ။ အခြေပြုတ်တိုင်း ကောင်းလား ဆိုတာကိုတော့ မင်းကိုယ်မင်း အမြဲမေးနေရလိမ့်မယ်။ ဥပမာ-ခုန ကိုမြင့်စိုးဟာ ရာထူးစာမေးပွဲ တစ်ခုကို ဖြေဆိုဖို့လာတဲ့ ကိုမြင့်စိုး ဆိုရင်တော့ သူအခြေပြုတ်တာကို မင်းဝမ်းမသာနဲ့တော့။ မရတော့ဘူး။ ဒါကတစ်မျိုး။ အိမ်ထောင်ရေး မကောင်းလို့လာတဲ့ ကိုမြင့်စိုးဆိုရင်လည်း သူအခြေပြုတ်တဲ့ ကံကိုတွေ့တာနဲ့ အိုကေဆိုပြီး သွားမလုပ်လိုက်လေနဲ့။ သဘောပေါက်လား။

“ဟုတ်ကဲ့ ပေါက်ပါတယ်အစ်ကို။”

သတိထားရမှာပေါ့။

“အစ်ကိုပြောသလို အခြေဂြိုဟ် ပြုတ်ခြင်းအကြောင်းတရားတွေကို ခွဲခြားမြင်နိုင်အောင် ကျွန်တော်ကြိုးစားပါ့မယ်။”

ကောင်းပြီ၊ ဒီလိုဆို ညီလေးပညာယူရအောင် သင်ခန်းစာအနေနဲ့ အစ်ကို့ အတွေ့အကြုံလေးတွေ ပြောပြမယ်။ တစ်ခါတုန်းက အစ်ကို့ဆရာဆီကို သူ့မိတ်ဆွေ တစ်ယောက်လာလည်တယ်။ သူ့နာမည် ကိုစွမ်တဲ့။ တရုတ်လူမျိုး။ လာတာက စန္ဒြောအခါပဲ။ သူ့လာရင်းကိစ္စက ခုနပြောသလို ခရီးပဲ။ ဒါပေမယ့် သူကသင်္ဘောလိုက်ဖို့ လာမေးတာ။ ရှေးသင်္ဘောသားကြီး တွေပေါ့ကွာ။ ခုခေတ်လို သင်္ဘောသား မကောင်းစားခင် ခေတ်က သင်္ဘောသားကြီး တွေပေါ့။ အဲဒီအခါမှာ ဆရာက အစ်ကို့ကို မေးတယ်။ ဟေ့ကောင် မောင်စွမ် သင်္ဘောလိုက်ရမှာလား၊ မလိုက်ရဘူးလား တစ်ခွန်းတည်း ပြောလိုက်စမ်းတဲ့။ ဆရာ့စကားကို ကြားလိုက်ရတော့ အစ်ကိုချွေးပြန်သွားတယ်။ ဆရာကသာ တစ်ခွန်းတည်းပြောလို့ ဆိုပေမယ့် တိုင်ရဲ့အခြေအနေတွေ၊ သတ္တိတွေ၊ တော်စပ်ပုံတွေကို အစ်ကိုချိန်ရဦးမှာကိုး။ ဒီတော့အစ်ကိုလည်း ကပျာကယာ ကတုန်ကယင်နဲ့ အပြေးအလွှားချိန်ရတယ်။ အဲဒီမှာ အစ်ကို ဘာသွားတွေ့လဲဆိုတော့ အခိုက်ကို သွားတွေ့တယ်။ စန္ဒြောအခါမှာ တနင်္ဂနွေ ခိုက်နေတာကိုး။ အလုပ်အကိုင်နဲ့ ပတ်သက်တဲ့ ဂြိုဟ်ခိုက်နေပြီဆိုတော့ မဖြစ်နိုင်တော့ဘူး။ သူလာမေးတာက အလုပ်လေ။ သင်္ဘောလိုက်တယ်ဆိုတာ အလုပ်မဟုတ်ဘူးလား။ အလုပ်ရဖို့ မဟုတ်ဘူးလား။

“ဟုတ်တယ်အစ်ကို။”

အေး အစ်ကိုလည်း အဲဒီလိုတွက်ပြီး ပြောလိုက်တာပေါ့။ ကိုစွမ်ရဲ့ အလုပ်ကို ပြောရရင် တနင်္ဂနွေ အခိုက်မှာမို့ မဟန်ဘူး ဆရာ။ ဒါကြောင့် သင်္ဘောမလိုက်ရဘူးလို့ ပြောလိုက်တယ်။ ဒီတော့ဆရာက ထပ်ပြောတယ်။ ဆူတော့မဆူဘူးကွ။ သေချာအောင် သူ့အခြေဂြိုဟ် အမြစ်ဂြိုဟ်ကို ကြည့်လိုက်ပါဦးကွာတဲ့။ အစ်ကိုကလည်း ထပ်ကြည့်တာပေါ့။

“ကိုစွမ်လို့ ဆရာပြောတဲ့ အင်္ဂါပညတ် နာမည်သမားရဲ့ အခြေဂြိုဟ်က တနင်္လာ အစ်ကို။ ဘာနေ့တွေ ဘာတွေ မမေးဘူးလား။”

အဲဒီလို မေးလို့မရဘူးကွ။ အစ်ကို့ဆရာဟာ အင်္ဂဝိဇ္ဇာ ပညာရပ်ကို စသင်ပေးတဲ့ နေ့ကစပြီး ဘာနေ့သားလဲ မေးရင်သိပ်ဆူတာပဲ။ ပညတ်ကိုပဲ နိုင်အောင် ကြည့်ခိုင်းတယ်။ အင်္ဂဝိဇ္ဇာသမားဖြစ်ပြီး ဘာနေ့သားလဲ မေးတဲ့လူဟာ မရှက်လို့တဲ့ကွ၊ လုံးဝ မမေးရဘူးတဲ့။ ဒါကြောင့် ကိုစွမ် ဆိုရင် စွမ်ပဲ ယူရတော့တယ်။ အင်္ဂါပဲ။ မင်းရှင်းလား။

“ဟုတ်ကဲ့။”

အေး အဲဒီလို ကြည့်လိုက်တော့။ အခြေဂြိုဟ် တနင်္လာဟာ အလယ်အခြာမှာ ရှိနေလို့ အလယ်ကတ္တား ဂြိုဟ်နေငြား ပျက်ပြားကြံအစည် ဆိုတဲ့လင်္ကာကို ဟန်ပါပါရွတ်ထည့်လိုက်ပြီး အခြေပျက်တယ် ဆိုတာ စီးပွားမဖြစ်တာနဲ့ အတူတူပဲ။ ဒါကြောင့် ကိုစွမ် အခြေပျက်တယ်။ မသွားရမှာ သေချာတယ်ဆရာလို့ ပြောထည့်လိုက်တယ်။ အဲဒီလိုပြောလိုက်တော့ ဆရာကပြုံးတယ်။ ပြီးတော့ ဘာပြောလဲဆိုတော့ သူ့ရှေ့မှာ ထိုင်နေတဲ့ အစ်ကို့ကို ကလေးတစ်ယောက်လို ပြုံးကြည့်ပြီး မင်းသင်္ဘောလိုက်တယ်ဆိုတာ သိလားတဲ့။ အစ်ကိုက ဟုတ်ကဲ့၊ သိပါတယ်ဆိုတော့ ဘယ်လိုသိတာလဲ ပြောစမ်းကွာတဲ့။

အစ်ကိုလည်း တွေသွားပြီး မပြောတတ်တော့ဘူး။ ကျွန်တော်မလိုက်ဘူးလို့ မသိပါဘူးဆရာလို့ ပြန်ပြောလိုက်တယ်။ အဲဒီမှာ ဆရာက တစ်ခွန်းချင်း မေးတယ်။ သင်္ဘောလိုက်တယ်ဆိုတာ ကိုစွမ် အခုနေတဲ့ အိမ်ကြီးကို မ ပြီး သင်္ဘောပေါ် သယ်သွားလို့ ရပါ့မလားတဲ့။ အစ်ကိုက မရပါဘူးဆရာလို့ ပြောလိုက်တော့၊ အေးမင်းပြောတဲ့ တနင်္ဂနွေခိုက်တာ ဟုတ်သားပဲ၊ အိမ်ခြေရာခြေ စွန့်ခွာရတော့မှာပဲလို့ ပြောတယ်။ ရုတ်တရက်တော့ အစ်ကိုကြောင်သွားတာပေါ့။ ဒီတော့မှ ဆရာက ဆက်ပြောတယ်။ မှတ်ထား၊ သင်္ဘောလိုက်တယ်ဆိုတာ အိမ်နဲ့ရာနဲ့ နေရတာမဟုတ်ဘူး။ အိုးခြေအိမ်ခြေကို စွန့်ခွာရတာ။ အိမ်မှာဆိုရင် စားချင်တာ ကောင်းကောင်းစားရတယ်။ အိပ်ချင်ဇိမ်နဲ့ အိပ်လို့ရတယ်။ သင်္ဘောလိုက်တယ်ဆိုတာ စားချင်တာလည်း မစားရဘူး။ သင်္ဘောကကျွေးတာပဲ စားရမှာ။ အိပ်ချင်တိုင်းလည်း အိပ်လို့ မရဘူး။ အလုပ်ချိန်ပြီးမှ အိပ်လို့ရတာ။ အိမ်မှာလို ဇိမ်နဲ့နေလို့ ထိုင်လို့ မရဘူး။ သင်္ဘောနဲ့ ပတ်သက်တဲ့ နေရာတွေမှာပဲ နေရထိုင်ရမှာ။ ဒီမှာတင် ကိုစွမ်ဟာ သူပိုင်ဆိုင်တဲ့ အိမ်ဆိုတဲ့စ ည်းစိမ်ကို စွန့်လွှတ်ရပြီတဲ့။ အဲဒါက တနင်္ဂနွေ ခိုက်သွားရခြင်း အကြောင်းရင်း မှန်နေပြီတဲ့ကွာ။

“ဆရာပြောတော့လည်း ဟုတ်တာပဲနော်။”

နေဦး၊ မပြီးသေးဘူး။ ဦးခေါင်းရောဂါဆိုတာ လာသေးတယ်။

“ဘယ်လိုဦးခေါင်းရောဂါလဲ အစ်ကို။”

သင်္ဘောလိုက်တယ်ဆိုတာ မိသားစုနဲ့ ခွဲခွာရတာမို့လို့ စိတ်ဆင်းရဲ ကြီးစွာဖြစ်ရတယ်။ အိမ်ကိုသတိရ လွမ်းဆွတ်လို့ ချက်ချင်းပြန်လို့ ရတာမျိုးမဟုတ်ဘူး။ ဒါဟာ အင်မတန် စိတ်ညစ်စရာ ကောင်းခြင်းပဲ၊ အဲဒီလို စိတ်ညစ်တာကို ဦးခေါင်းနဲ့ ဆိုင်တယ်လို့ ပြောရရင် စိတ်ဆင်းရဲခြင်းဟာ ရောဂါတစ်မျိုးပဲတဲ့။ ပြီးတော့ နေဒဏ်၊ ရေဒဏ် လှိုင်းဒဏ်ခံရရင် မူးမယ်။ အကျင့်မရှိရင် အန်မယ်။ ဒီလိုမူးတာ၊ မော်တာလည်း ဦးခေါင်းရောဂါပဲတဲ့။ ဒါဖြင့် တနင်္ဂနွေ ခိုက်နေခြင်းဟာ ဦးခေါင်းရောဂါကို ပြတဲ့ ပုံရိပ်ဖြစ်လို့ မှန်တယ်တဲ့ကွ။ နောက်တစ်ခုက ခုနပြောတဲ့ အခြေဂြိုဟ် အခြေပျက်ခြင်း၊ အမြစ်ပြုတ်ခြင်း အစ်ကိုပြောခဲ့တာကို ဆရာ သုံးသပ်ပြတာကတော့ ခုန ကိုမြင့်စိုးကို သုံးသပ်ပြသလိုပါပဲ။ မူလနေရာကနေ တစ်နေရာကို ရွှေ့သွားဖို့ရာ တစ်နေရာ ပြုတ်ပေးမှ တစ်နေရာ ရောက်မှာတဲ့ကွ။

“ဟာ”

ဒါကြောင့်အခြေပြုတ်ခြင်း၊ အမြစ်ပြုတ်ခြင်းဟာ နေရာရွေ့လျားခြင်း နဲ့ဆိုင်လို့ စန္ဒြောအခါမှာ တနင်္လာပျက်တာလည်း မှန်သတဲ့ကွာ။ ဒါကြောင့် ကိုစွမ် သင်္ဘောလိုက်ရလိမ့်မယ်လို့ တစ်ခွန်းတည်း ပြောထည့်လိုက်တော့တယ်။

“တကယ်လိုက်သွားရလား အစ်ကို။”

တစ်လတောင် မကြာဘူး၊ ထွက်သွားတာ။

“ဟာ အရမ်းဟုတ်တာပဲနော်။”

နေဦး၊ ကျန်သေးတယ်။ ကိုစွမ် သင်္ဘောလိုက်ရလိမ့်မယ်လို့ ဆရာ့ပါးစပ်ကလည်း ပြောရော၊ ငါကလည်း စောဒက တက်တော့တာပေါ့ကွ။ ဆရာ တနင်္ဂနွေခိုက်တာကို ဆရာအကောင်း ပြောတာတော့ ဟုတ်ပါပြီ။ သူ့မိတ်ဂြိုဟ် စိန်ပန်း (၃-၅) တော်တဲ့ ကြာသပတေးဟာ စတုရန်းမှာ ရှိနေတာကျတော့ရော အကောင်းပြောလို့ ရပါ့မလား။ မိတ်ပျက်တာ ဘယ်လိုလုပ် ကောင်းပါ့မလဲလို့ အစ်ကိုက စောဒက တက်လိုက်တယ်။ ဆရာက ဘာပြောလဲဆိုတော့ အဲဒီမိတ်ဂြိုဟ်ပျက်လို့ ထွက်ရမှာတဲ့။ ဟင် ဖြစ်ပြန်ပြီ။ ဘယ်လို မိတ်ဂြိုဟ်ပျက်လို့ ဘယ်လိုထွက်ရမှာကို ပြောပြန်တာလဲဆိုပြီး မရဲတရဲ မေးခွန်းမျိုးနဲ့ ဆရာ့ကို မေးကြည့်လိုက်တယ်။ ဆရာက ဘာပြောပြန်လဲဆိုတော့ မင်းမေးတာက အတွင်းမိတ်လား၊ အပြင်မိတ်လား ဆိုတာကို မင်းဟာမင်း မေ့နေတာကိုးတဲ့။ မင်းပြောတဲ့ စိန်ပန်းက အတွင်းမိတ်ပဲ။ စီးပွားရေးနဲ့ဆိုင်တဲ့ အပြင်မိတ်မှ မဟုတ်ဘဲတဲ့။

အတွင်းမိတ် ပျက်တယ်ဆိုတာကို ငါပြောရရင် ကိုစွမ်ရဲ့ မိသားစုက ကိုစွမ် ခရီးဝေးကြီး ထွက်သွားရမှာကို ပင်ပင်ပန်းပန်း ရုန်းကန်လှုပ်ရှား ရှာဖွေရမှာကို ဝမ်းသာတယ်ဟေ့ ဆိုပြီး သူ့မိန်းမနဲ့ သူ့သားသမီးတွေက ခုန်ပေါက်ကခုန်ပြီး အိုးစည်ဒိုးပတ်နဲ့ လေဆိပ်ကို လိုက်ပို့ ကြမှာလားတဲ့။ ငါကမဟုတ်ပါဘူးဆိုတော့။ အေး သူတို့ငိုချင်ငိုမယ်၊ ဆွေးချင်ဆွေးမယ်။ ခွဲရတဲ့အတွက် စိတ်မကောင်းဖြစ်ကြမယ်။ အဲဒါကိုက မင်းပြောတဲ့ စိန်ပန်းပျက်တာ မှန်သားပဲတဲ့ကွ။ ကြာသပတေးဟာ စန္ဒြာအခါမှာ ရုပ်ဒဏ်ရာ၊ စိတ်ဒဏ်ရာ ဖြစ်နေရတာမှန်ပြီတဲ့။ ဒါကြောင့် ကိုစွမ် သွားကိုသွားရလိမ့်မယ်ကွ ဆိုပြီးထပ်ပြောလိုက်တော့တယ် ညီလေး။

“ပညာရှိများဟာ အတွေးသိပ်ထိတယ်နော် အစ်ကို။ သူတို့မြင်ပုံများဟာ ကျွန်တော်တို့ လိုက်လို့တောင်မမီဘူး။ ကျွန်တော်ဆိုရင်လည်း တနင်္ဂနွေခိုက်နေလို့ ကိုစွမ် အလုပ်မဖြစ်ဘူးဘဲ ပြောမိမှာပဲ။”

ဒါပေါ့ကွာ။ အတွေ့အကြုံဆိုတာ ဒီလိုပဲ ဖြတ်သန်းလာခဲ့ရတာချည်းပဲ။ အမှန်တရားကို အနီးစပ်ဆုံး သိချင်တာကိုး။ ဒါလောက်တော့ ရင်းရမှာပေါ့။ ဒါရှက်စရာမှ မဟုတ်တာ။ ဆရာသမားများနဲ့ လက်ပွန်းတတီး အနေများလာတဲ့အခါ အခုလို အတွေ့အကြုံ လေးတွေ တဖြည်းဖြည်းမြင်လာ၊ သိလာ၊ ထိတွေ့လာရတော့တာပေါ့။ ဒါကြောင့် မင်းကို ဂြိုဟ်မြင်ပုံတွေ၊ ဂြိုဟ်ပေါ်မှာဆုံးဖြတ်ပုံတွေ၊ တော်စပ်ပုံတွေကို အစ်ကို ထပ်ခါတလဲလဲသင်ပြ၊ တွေးပြ၊ ဆုံးဖြတ်ပြနေတာပေါ့။

အင်္ဂဝိဇ္ဇာ ပညာမှာ အဲဒါအရေးအကြီးဆုံးပဲ။ ဒီလိုမှ ဒေါင်းဒေါင်းပြေးအောင် လေ့ကျက် မပေးထားရင် မင်းဟာဂဏန်းခုနစ်လုံးကို ကြည့်ပြီး ဘာလုပ်ရမှန်း မသိဘဲ အူတူတူဖြစ်နေမှာ သေချာတယ်။ ဒါမှမဟုတ်ရင်လည်း လူ(၇)ယောက်ကို ပြောပြီးတာနဲ့ ပြီးပြီ။ ထပ်ပြောစရာ မရှိတော့ဘူး ဖြစ်သွားလိမ့်မယ်။ ဟုတ်တယ် မဟုတ်လား။

“ဟုတ်ကဲ့။”

ဒါဖြင့်ဆက်မယ်။ ဘယ်လောက် အမြင်ပြေးပြီလဲ ကြည့်ရအောင်။ အဲဒီ စန္ဒြောအခါမှာပဲ၊ လာတာကလည်း အင်္ဂါနာမည်ရှင် မစိုးတဲ့၊ ကဲ မင်းကြည့် ကြည့်စမ်း။

“ပုံစံကတော့ ခုန ကိုစွမ်နဲ့တစ်ထပ်တည်းပဲနော် အစ်ကို၊ လာတဲ့အခါရော၊ နေ့နံရောတူနေတယ်။”

အေးအဲဒါ မင်းနည်းနည်းလောက် တွေးကြည့်စမ်းပါဦး။

“ကျွန်တော် တွေးရမယ်ဆိုရင် အခါအလိုအရတော့ စန္ဒြောဖြစ်နေလို့ လူထွက်တဲ့အခါလို့ပဲ ဦးဆုံးပြောရမှာပဲ အစ်ကို။”

ဒါပေမယ့် မစိုးကတော့ ကိုစွမ်လို သင်္ဘောလိုက်မှာ မဟုတ်ဘူးနော်။”

“ဟုတ်ကဲ့ပါ။ စန္ဒြောအခါရဲ့ သတ္တိကတော့ လူထွက်တတ်တဲ့ သတ္တိရှိလို့ ကျွန်တော်ပြောတာပါ။”

အခါရဲ့ သတ္တိတစ်ခုတည်းနဲ့ ပိုင်ပြီလား။ မင်းပြောတာ မင်းယုံပြီလား။

“ကြည့်ဦးမယ် အစ်ကို၊ စန္ဒြောအခါမှာ မစိုးရဲ့အိမ်ထောင်မိတ် စိန်ပန်း (၃-၅) ကရုပ်စိတ်ဒဏ်ရာမှာ ရှိနေတယ်။ ဒါအိမ်ထောင်မိတ်ကြောင့် ဒဏ်ရာရတယ်ဆိုတာ အိမ်ထောင်ရေး မကောင်းတာကို ပြောတာပဲ။ ဒါကြောင့် မစိုးဟာ သူ့အိမ်ထောင်ဖက်နဲ့ ပြဿနာဖြစ်ပြီး အိမ်ကဆင်းလာတဲ့သူပဲ ဖြစ်ရမယ် အစ်ကို။”

မဟုတ်ဘူးလေ၊ မင်းဒီလိုပြောရုံနဲ့ လုံလောက်ပြီလား။ မင်းပြောသလိုဆို မစိုးရဲ့ အိမ်ထောင်မိတ်ဟာ စတုရန်းမှာရောက်နေလို့ အိမ်ထောင်ဖက်နဲ့ ပြဿနာဖြစ်ပြီး အိမ်ကဆင်းသွားတာ မဟုတ်ဘဲ၊ သူ့ယောက်ျား ဆင်းသွားတာ ဆိုရင်ကောကွာ။ အိမ်ထောင်ရေး ပြဿနာဖြစ်ပုံတွေက အများကြီးနော်။

“သူ့ယောက်ျားတော့ မဖြစ်နိုင်ဘူး အစ်ကို။”

ဘာဖြစ်လို့။

“ဘာဖြစ်လို့လဲဆိုတော့ အိမ်ထောင်ဦးစီးနဲ့ တူတဲ့ အကြီးအကဲဂြိုဟ် တနင်္ဂနွေက ခိုက်နေတယ်။ အမြစ်ဂြိုဟ်မှာ အလယ်ခြာ၊ ပမာမှတ်ဖွယ်မီး။ လုပ်လိုသမျှ လုပ်မရ၊ ကြံရခက်အောင်ဆီး ဆိုတဲ့အဆိုအရဆိုရင် အိမ်ထောင်ဦးစီးဟာ ထွက်ပေါက်မတွေ့ဘဲ အကြံအိုက်နေမှာ သေချာတယ်။ ပြီးတော့ အခါတိုင်ရဲ့ အမြစ်ဂြိုဟ်လည်း ဖြစ်တယ်။ အမြစ်ဆိုတာ ခြေကုပ်ယူထားတဲ့ အဓိပ္ပာယ်၊ ခိုင်မာနေတဲ့ အဓိပ္ပာယ်ကို ဆိုချင်တာပဲ။ ဒါကြောင့် အမြစ်ဂြိုဟ်ဖြစ်တဲ့ တနင်္ဂနွေ နံပရိယာယ် အိမ်ထောင်ဦးစီးဟာ ဘယ်မှမထွက်နိုင်ဘူး။”

အိမ်ထောင်ဦးစီးဂြိုဟ် တနင်္ဂနွေခိုက်နေလို့ ဦးစီးမထွက်နိုင်ဘူး။ ဒါကြောင့် မစိုးသာ ထွက်မယ်ပေါ့။

“ဟုတ်ကဲ့၊ ပြီးတော့ မစိုးဆိုတဲ့ အင်္ဂါနာမည်ရှင်ရဲ့ စီးပွားဥစ္စာနဲ့ဆိုင်တဲ့ ဂဟပတိအရပ် ရာဟု (၈) ဟာ စန္ဒြောတိုင်မှာ ယူရရင် တြိရန်းမှာ ရောက်နေတယ်။ အဲဒီရာဟုကို ရန်ဂြိုဟ် တနင်္ဂနွေက စီးထားတယ်။ ဒီတော့ မစိုးသာလျှင် သူ့ရဲ့ဥစ္စာ ပစ္စည်းတွေကို လက်လွှတ်ဆုံးရှုံး ထားခဲ့ရမယ့်သဘောပဲ။ ဒါကြောင့် လက်လွတ်ခြေလွတ် သူပဲဆင်းရမယ်။ အဲဒီရာဟုကို ဗုဒ္ဓဟူးအနေနဲ့ ကြည့်ပြန်ရင်လည်း မစိုးရဲ့ အညွန့်ဂြိုဟ်ပဲ။ အညွန့်ကျိုး နေတဲ့ပုံစံ ဖြစ်နေပြီ။ ပြီးတော့ အညွန့်ပေါ်မှာ တနင်္ဂနွေဆိုတဲ့ ရန်ကစီးထားပြီး လူတစ်ယောက်ဟာ အညွန့်ကျိုးတယ်ဆိုတာ လက်ရှိစည်းစိမ်ဥစ္စာ အနေအထားကနေ ရွေ့လျားသွားခြင်းလို့ ကျွန်တော်ဘ မြင်တယ်အစ်ကို။ ဒါကြောင့် မစိုးပဲ ဆင်းရမှာ သေချာတယ်။ ပြီးတော့ မစိုးရဲ့ ဌာနအရပ်ဖြစ်တဲ့ တနင်္ဂနွေခိုက်နေတယ်။ စွဲမြဲရာ အရပ်ခိုက်တယ်ဆိုတာ မစွဲမြဲဘူးဆိုတဲ့ သဘောပဲ။ မစွဲမြဲရင် အိမ်ကခွာရမှာဘဲ။ ဒါကြောင့် မစိုးပဲဆင်းရမှာ။”

ဟုတ်ပါတယ်။ မင်းပြောတာ မှန်တယ်။ မစိုးဟာ သူ့အိမ်ကဆင်းပြီး တစ်နေရာထွက်သွားတဲ့သူ။ သူ့ယောက်ျားနဲ့ ပြဿနာဖြစ်ပြီး ဘာပစ္စည်းမှ ယူမလာဘဲနဲ့ ကိုယ်ကျွတ်လက်သပ် ဆင်းလာတဲ့သူ။

“ဒါဆို ကျွန်တော်ပြောတာ မှန်တာပေါ့နော် အစ်ကို။”

မှန်တယ်၊ သိပ်မှန်တယ်။ အဲဒီလိုကို မြင်နေရမယ်။ စန္ဒြောအခါရဲ့ လူထွက်ပုံချင်း တူတယ်နော်။ ဒါပေမယ့် ထွက်ကြရတဲ့ အကြောင်းရင်း မတူကြဘူး။ ကိုစွမ်က ဟိုးအဝေးကြီးကို ကျေကျေနပ်နပ် ထွက်သွားရတဲ့ခရီး။ မစိုးက အနီးအနားခရီး၊ မကျေမနပ် သွားရတဲ့ခရီး။ အဲဒါတော့ မတူကြဘူး။ ဘာပဲဖြစ်ဖြစ်ကွာ။ မင်းယူဆတတ်လာတာကိုပဲ အစ်ကို သဘောကျ နေပါပြီ။", 
 "imagelink":"https://i.pinimg.com/736x/66/ac/bd/66acbd765d10b077b22b9e973aee2b74.jpg",
"openlink":"",
"notetext":"",
"videolink":""},
{
"title":"ဓါတ်ကြီးလေးပါး",
"subtitle":"ဓါတ်ကြီးလေးပါး ရှင်းလင်းချက်",
"sirname":"အရှင် ဣန္ဒဝံသမထေရ် (ဓနုဖြူ-ရေဝန်းကျောင်းတိုက်)",
"book":"၁နွေနှင့် ၀နေ ၁-၀ အန္တော တေဇောဓာတ်၊ ပူပန်တုန်လှုပ် စေတတ်သည်။

၂လာနှင့် ၅တေး ၂-၅ ဂဗ္ဘေ ပထဝီဓာတ်၊ ခိုင်ခံ တည်မြဲစေတတ်သည်။

၃ဂါနှင့် ၄ရာဟု ၃-၄ စရေ ဝါယောဓာတ်၊ လျင်စွာကိစ္စကို ပြီးစေတတ်သည်။

၄ဟူးနှင့် ၆ကြာ ၄-၆ ဝံသေ၊ အာပေါဓာတ်၊ အေးချမ်းသာယာ စေတတ်သည်။ 

(၁) မည်သည့်နေ့ရက်မဆို ၁-နွေအခါ၊ စနေအခါ တို့သည် အန္တောမည်သော တေဇောဓာတ်အခါ ဖြစ်ပါ၍ ထိုအချိန်မှာ ရန်နှင့်ယှဉ်သော ကိစ္စတစုံတရာကို အသုံးပြုကြရမည်။ 

(၂) မည်သည့်နေရက်တို့၌မဟူ ၂-လာအခါ၊ ၅-တေးအခါ တို့သည် ဂဗ္ဘေမည်သော ပထဝီဓာတ်အခါ ဖြစ်ပါ၍ ထိုအချိန်မှာ ကျောင်းကန်ဘုရား၊ ရေတွင်း၊ ရေကန် စသောကြီးကျယ်ခိုင်ခံ့သော အမှုကိစ္စ မင်္ဂလာများကို ဆောင်ရွက်ကြရမည်။ 

(၃) မည်သည့်နေ့ရက်၌မဆို ၃-င်္ဂါအခါ၊ ရာဟုအခါတို့သည် စရေမည်သော ဝါယောဓာတ်အခါဖြစ်ပါ၍ ထိုအချိန်မှာ လျင်မြန်စွာပြီးစီးစေလိုသော အမှုကိစ္စနှင့်တကွ၊ အရပ်တပါး၌ရှိသော သူများကိုလာစေလိုသော ကိစ္စတို့ကိုအသုံးပြုကြရမည်။ 

(၄) မည်သည့်နေ့ရက်တို့၌မဟူ ၄-ဟူးအခါ၊ ၆-ကြာအခါတို့သည် ဝံသေမည်သောအာပေါဓာတ်အခါ ဖြစ်ပါ၍ ထိုအချိန်မှာ ဆေးဝါးပေးခြင်းကုသခြင်း၊ မင်္ဂလာအခမ်းအနားပြုလုပ်ခြင်း၊ လူမမာများနှင့် စပ်လျဉ်း၍ အပဓာတ်ယာတြာ အမှုံစသည်တို့ကို အသုံးပြုကြရမည်။",
"imagelink":"https://i.pinimg.com/736x/66/a2/6d/66a26d9f91f07c4fb6a13fbbca0ad1c2.jpg",
"openlink":"",
"notetext":"",
"videolink":""},
{
"title":"သူရဇ္ဇစသည်တို့ ဖြစ်ဖေါ်လာပုံ",
"subtitle":"အစဉ်အတိုင်းမဟုတ်ဘဲ အနည်းနည်း ပေါ်ပေါက်ဖြစ်လာပုံ",
"sirname":"အရှင် ဣန္ဒဝံသမထေရ် (ဓနုဖြူ-ရေဝန်းကျောင်းတိုက်)",
"book":"သူရဇ္ဇစသည် ဖြစ်ဖေါ်လာပုံမှာ ရဝိဒိဗ္ဗံဝိကလျာဝိဇာနေယျ။ ရဝိဒိဗ္ဗံ၊ ထိန်ပြောင်ပဝင်း ရှင်နေမင်းဟု ဆိုအပ်သော တနင်္ဂနွေဂြိုဟ် ၁-ဂဏန်းသင်္ချာကို။ ဝိကလျာ၊ အစိတ်စိတ် အထပ်ထပ် ကြံစည်၍။ ဝိဇာနေယျ၊ ကောင်းစွာသိရာ၏၊ ဝါ-ကောင်းစွာသိပါလော့ ဟူ၍ဆိုသောကြောင့် နေမင်းဟု ခေါ်ဝေါ်ပညတ်သမုတ်အပ်သော ၁-ဂဏန်းကို မူလအခြေခံထားလျက် သူရဇ္ဇ-၁၊ သောကြာ-၆၊ ဗုဒ္ဓ-၄၊ စန္ဒရော-၂၊ သောရိ-၀၊ ဂုရု-၅၊ ဘောမ-၃။ ၁-၆-၄-၂-ဝ-၅-၃။ ၎င်းဂြိုဟ် ၇-လုံးတို့သည် အစဉ်အတိုင်းမဟုတ်ဘဲ အနည်းနည်းပေါ်ပေါက်ဖြစ်လာပုံကို ကြံနည်းနှင့်တကွ ထင်လျှားအောင် ဖေါ်ပြပေအံ့။

၁-နွေဂြိုဟ် ဟုခေါ်ဆိုသော တနည်းအားဖြင့် ၎င်းဂြိုဟ်ကိုပင် သူရဇ္ဇဟူ၍ ခေါ်ဝေါ်သော် ၁-ဂဏန်းကို မူတည်ထားလျက် လောက၏ အတွင်း၌ တည်ရှိကြသော လူသတ္တဝါဟူသမျှတို့မှာ ခန္ဓာငါးပါး အမြဲတမ်းရှိသဖြင့် ၎င်း ၅-ဂဏန်းကို မူလတည်ထားသောည၁-ဂဏန်းနှင့် ရောနှော၍ ရရှိသော ၆-ဂဏန်းကို ၇-ရက်သားသမီးများကို အစွဲပြုလျက် ၎င်း ၇-ဂဏန်းနှင့် စားသည်ရှိသော် မစားလောက်သဖြင့် ၆-ကြွင်းသောကြောင့် တနင်္ဂနွေဟု ခေါ်ဆိုအပ်သော ၁-ဂဏန်း သူရဇ္ဇနောက်၌ သောကြာဟူသော ၆-ဂဏန်း ထွက်ပေါ်၍လာသည်။

၎င်း ၆-ဂဏန်းကို မူတည်၍ အထက်ကနည်းအတိုင်း ၅-ဂဏန်းကို ရောနှောပြန်လျှင် ၁၁-ဂဏန်းဖြစ်၍ ၇-နှင့် စားရသော် ၄-ကြွင်းသောကြောင့် သောကြာဟူသော ၆-ဂဏန်း၏ နောက်၌ ဗုဒ္ဓခေါ်သော ၄-ဂဏန်းဖြစ်ပေါ်၍ လာပြန်သည်။

၎င်း ၄-ဂဏန်းကို မူတည်ထားလျက် အထက်ကအတိုင်း ၅-ဂဏန်းနှင့် နှောပြန်က ၉-ဂဏန်းဖြစ်၍ ၇-နှင့် တဖန်စားပြန်လျှင် ၂-ကြွင်းသောကြောင့် ဗုဒ္ဓဟူသော ၄-ဂဏန်း၏ နောက်၌ စန္ဒရောခေါ်သော ၂-ဂဏန်း ထွက်ပေါ်၍ လာပြန်သည်။

သို့အတွက် ကျန်ရှိသော သောရိ-၀၊ ဂုရု-၅၊ ဘောမ-၃ ဂဏန်းသင်္ချာ တို့ကိုလည်း အထက်က ဖေါ်ပြရေးသားခဲ့သော နည်းအတိုင်းပြုလုပ်ကြပါက သူရဇ္ဇ၊ သောကြာ၊ ဗုဒ္ဓ၊ စန္ဒရော၊ သောရိ၊ ဂုရု၊ ဘောမ ဟူသော ၁-၆-၄-၂-၀-၅-၃။ ၎င်းဂဏန်း ၇-လုံးတို့သည် အစဉ်အတိုင်း ရှေ့နောက်ကိုယ်စီ ထွက်ပေါ်၍ လာလိမ့်မည်။ မူလကျမ်းရင်း၌ ရဝီဒိဗ္ဗာဝိကလျာဝိဇာနေယျ ဟူ၍ဆိုလေသည်။",
"imagelink":"https://i.pinimg.com/736x/84/d4/f9/84d4f9ac720f42cc0df6e2eb5424690c.jpg",
"openlink":"",
"notetext":"",
"videolink":""},
{
"title":"အခါတိုင်များ ဖြစ်တည်ပုံ",
"subtitle":"မှတ်မိလွယ်ရန် ပြထားခြင်း",
"sirname":"༺!снежинка༻",
"book":"အခါတိုင်အဟောမှာ ဆပွတ်ရိုက်ပြီး တိုင်ခုနှစ်တိုင်ဖြစ်တည် စေတယ်။ ပထမအခါကို သူရဇ္ဇတနင်္ဂနွေ ၁ လို့ပညတ်တယ်။ ဒုတိယအခါကို သောကြသောကြာ ၆ လို့ပညတ်တယ်။ တတိယအခါကို ဗုဒ္ဓဗုဒ္ဓဟူး ၄ လို့ပညတ်တယ်။ စတုတ္ထအခါကို စန္ဒြောတနင်္လာ ၂ လို့ပညတ်တယ်။ ပဉ္စမအခါကို သောရီစနေ ၀ လို့ပညတ်တယ်။ ဆဌမအခါကို ဂုရုကြာသာပတေး ၅ လို့ပညတ်တယ်။ သတ္တမအခါကို ဘောမအင်္ဂါ ၃ လို့ပညတ်တယ်။

နေ့တစ်နေ့မှာ အချိန်ကိုပိုင်းလိုက်တိုင်း ခယားဇောက်ပုံစံ စီသွားတယ်။ စီလိုက်တိုင်းမှာ ဌာနဗလတွေ ပညတ်ထားတယ်။ ထိုပညတ်တွေကို အလွယ်တကူ မှတ်မိစေရန်အလို့ငှာ ကောက်နှုတ်ထားခြင်းဖြစ်တယ်။

တိုင်ရဲ့ အပေါ်မှာ ကိန်းသုံးလုံးအောက်မှာ ကိန်းသုံးလုံးစီရှိတယ်။ အလယ်ကို မူလအလယ်အခြာ။ မူလကို အခါတစ်ခု အချိန်တစ်ခုရဲ့ ကိန်းနဲ့ ပညတ်ထားတယ်။ စုစုပေါင်းခုနှစ်လုံးကို မျက်စိထဲမြင်စေရန် ပုံနှင့်တကွလေ့လာပါ။ အကျယ်တဝင့် ရှင်းလင်းချက်များအတွက် စာအုပ်များစွာရှိသည်။
တင်ပြပေးထားပြီး ဖြစ်သည်။ ယခုဖေါ်ပြပါ ဥပမာသည် သူရဇ္ဇအခါကို နမူထားပြီး ပြထားခြင်းဖြစ်သည်။ ဆပွတ်ရိုက်တိုင် လို့ခေါ်ဆိုကြသည်။

တိုင်မသိက သူရဇ္ဇဆိုသည့်အတိုင်း တစ်တိုင်ကို အရကျက်ထားပါ။ အခါတွေကတော့ ရှေးဆရာသမားတွေရဲ့ နည်းများစွာကို လေ့လာနိုင်ပါသည်။ အဟောပညာပိုင်းတွင် သုံးသောအပိုင်းများကိုသာ စုတုပြုထားပါသည်။ မူရင်းရေးသားသူ များစွာထဲမှ အရှင် ဣန္ဒဝံသမထေရ် (ဓနုဖြူ-ရေဝန်းကျောင်းတိုက်)၊ ဆရာ ဦးမောင်မောင်သန်း (ရင်ကိုအေးမြစေသား)၊ ဆရာမင်း နှင့် တခြားဆရာများစွာရဲ့ နည်းတွေကို အခြေခံထားပါသည်။

အတုလ ဆရာတော် ခင်ကြီးဖျော်ရဲ့ ကျမ်းဂန်အလာ လို့ဆိုထားပါသည်။ ကျွန်ုပ်သည် မှတ်ဉာဏ်မကောင်းပါသဖြင့် ယခုလိုနည်းပညာနဲ့ ပေါင်းစပ်ထားခြင်းဖြစ်သည်။ ဘေးထွက်ဆိုးကျိုး ရှိနိုင်သည်ကို မှန်းဆထားပြီးဖြစ်သည်။ သို့ပေသည့် ကိုယ်ရေးကိုယ်တာ သုံးရန်သာ ရည်မှန်းပါသောကြောင့် စုတုပြုစနစ်ကို ဖန်တီးထားပါသည်။ အမှားများစွာ ပါဝင်နိုင်သည်။ ဆစ်စတမ်မက်တစ်စနစ်နှင့် တည်ဆောက်ထား၍ လူသားအသိနှင့် ချင့်ချိန်လေ့လာပါလျှင် ပိုထွန်းပေါက်မည်မှာ မလွဲဧကန်ဖြစ်သည်။ ရှားပါးလာသည့် ပညာခန်းဖြစ်သဖြင့် စုတုပြုရကျိုးနပ်လို့ ကျေနပ်မိပါသည်။ အခါတိုင်ကို နားလည်လွယ်အောင် ပြုစုထားရခြင်းကို သဘောပေါက်သွားမည်ဆိုလျှင် မိမိဖြတ်ထိုးဉာဏ်နှင့် ဆက်လက်ချင့်ချိန် တွေးဆနိုင်ရန်ရည်သန်ပါသည်။",
"imagelink":"https://drive.google.com/uc?export=download&id=1C1Fmx5rRjezvsnarYwKNiOtup45smPH0",
"openlink":"",
"notetext":"снежинка ။   ။ “သင်ဆရာ မြင်ဆရာ ကြားဆရာ များစွာရှိပါသည်။ ကျွန်ုပ်ဉာဏ်နှင့် မီသော စာသားများကိုသာ စုတုပြုထားသည်။ လွဲနေတာတွေသည် ကျွန်ုပ်ကြောင့်သာဖြစ်သည်။ ပညာရပ်နှင့် ဆရာများက မှားနေသည်မဟုတ်ပါ။ ဝေဖန်စရာရှိပါက ကျွန်ုပ်ကိုသာ အပြစ်ဆိုပါရန်။”",
"videolink":""},
{
"title":"အထက်ကပ်လျက် ဂြိုဟ်",
"subtitle":"ကပ်လျက်ဂြိုဟ်‌လည်း အလုပ်လုပ်တယ်",
"sirname":"ဆရာ ဦးမောင်မောင်သန်း",
"book":"အခုဆိုရင် ညီလေးဟာ အင်္ဂဝိဇ္ဇာ ကျောင်းသားဘဝနဲ့ အင်္ဂဝိဇ္ဇာသမားတို့ လျှောက်တဲ့လမ်းပေါ်ကို တဖြည်းဖြည်း ရောက်လာခဲ့ပြီ။ ဒါတွေဟာ စာတွေ့တွေပဲ ရှိသေးတယ်။ စာတွေ့ ဆိုတာကတော့ကွာ မုန့်ဟင်းခါးဝယ်ပြီး စားတဲ့လူလိုပဲ။ လက်တွေ့ကတော့ မုန့်ဟင်းခါးကို ကိုယ်တိုင်ချက်ပြီး စားတဲ့လူလိုပဲ။

ကိုယ်တွေ့ ခံစားမှု၊ စံစားမှု၊ ထိတွေ့မှု၊ ပီတိဆိုတဲ့ အပိုင်းတွေကျတော့ အများကြီး ကွာသွားပြီ။ ထဲထဲဝင်ဝင် ထိုးဖောက်မြင်နိုင်တဲ့ စွမ်းအားကျတော့လည်း မတူတော့ဘူး။ အဲသလို မတူတော့တာနဲ့ သူများကို တစ်ဆင့်ပြန်ပြောပြတဲ့ နေရာမှာ တခြားစီ ဖြစ်သွားလောက်အောင် ကွာသွားတော့တာပဲ။ သူများကို အကြံပေးတာတို့ ကူညီမှုပြုတာတို့မှာလည်း လုံးဝမတူတော့ဘူး။

စာတွေ့သမားဆိုတာ ကိုယ့်ကိုယ်ကို ယုံကြည်မှု နည်းတယ်။ သူများကို အကြံပေးရင်လည်း မရဲတတ်ဘူး။ ထစ်ခနဲဆို အားကိုးရှာတတ်တယ်။ လက်တွေ့သမားကတော့ ထုသားပေသား နာအောင်ကြုံခဲ့ဖူးတာ များပြီဆိုတော့ ကိုယ့်ကိုယ်ကို ယုံတယ်။ သူများကိုလည်း အကြံပေးရဲတယ်။ အားကိုး မရှာတတ်ဘူး။ ကိုယ်ငါးကျပ်ဖိုး တတ်ရင် ငါးကျပ်ဖိုး ကိုယ့်ကိုယ်ကို ယုံတတ်တယ်။ မသိရင်မသိဘူး။ မမြင်ရင်မမြင်ဘူး ပြောရဲတယ်။

ဘာနဲ့တူလဲဆိုတော့ တောင်ထိပ်ရောက်အောင် တက်သွားတဲ့ တောင်တက်သမားနဲ့ တောင်အောက်ကနေ သူများတက်ပြီး ပြန်လာမှ သူများပြောပြတဲ့ ရှုခင်းကို နားထောင်တဲ့ လူလိုပဲ။ ကွာတယ်။ တောင်ထိပ်ကို ရောက်အောင် တက်သွားတဲ့သူဟာ တောင်ထိပ်ရဲ့.အလှအပတွေကို ကိုယ်တိုင်မြင်သိတွေ့ပြီး ခံစားနိုင်တယ်။ တောင်အောက်ကနေ မမြင်နိုင်စွမ်းတဲ့ ရှုခင်း အမျိုးမျိုးကို မြင်နိုင်.တွေ့နိုင်တယ်။ ဘယ်လိုခြေလှမ်းနဲ့ ဘယ်လိုရောက်အောင် တက်ရင် တောင်ထိပ်ကို ရောက်သွားနိုင်တယ်ဆိုတာ သူသိပြီ။ ဒါဟာဘာလဲ။ တက်ခြင်းဆိုတဲ့ လုံ့လကို သူပြုခဲ့လို့ သူ့မှာ တောင်ထိပ်ကို ရောက်ချင်တယ်ဆိုတဲ့ ပြင်းထန်တဲ့ ဆန္ဒရှိလို့။ တောင်အောက်ကနေ သူများပြောတာကို တအံ့တသြ နားထောင်နေရတဲ့ သူကတော့ ဘယ်မြင်ကွင်းမှ မမြင်တော့ဘူးပေါ့ကွာ။ သူများပြောစကားနဲ့ ပြီးသွားတာပေါ့။ သူ့မှာက တက်ခြင်းဆိုတဲ့ လုံ့လမှ မရှိခဲ့ဘဲကိုး။ ဒါဖြင့် တောင်ပေါ်ရောက်အောင် တက်သွားသူနဲ့ တောင်အောက်က လူကိုလုံ့လခြင်း တူတယ်၊ အမြင်ခြင်း တူတယ်၊ ဇွဲခြင်းတူတယ်လို့ မင်းသတ်မှတ်လို့ ရပါဦးမလား။

“မရပါဘူး အစ်ကို။”

သူတို့ ဖြတ်သန်းကြတဲ့ ဘဝအတွေ့အကြုံ ခြင်းတွေကော တူပါဦးမလား။

“မတူတော့ပါဘူး။”

အေး အဲဒီသဘောလေးတွေကို ညီလေးမှတ်ထား။ မင်းဟာ တစ်နေ့ဒီပညာရပ်နဲ့ လူ့လောကကြီးထဲကို ချဉ်းနင်းဝင်ရောက် ရတော့မယ်။ မင်းပြုံးရတဲ့ အခါရှိသလို ပြုံးဖို့အင်မတန် ခဲယဉ်းသွားတဲ့ အခါတွေလည်း ရှိလာလိမ့်မယ်။ ပြုံးသည်ဖြစ်စေ၊ မဲ့သည်ဖြစ်စေ၊ အကြောင်းကြောင့် ဖြစ်လာတဲ့ အကျိုးလို့ ရင်ထဲမှာ ကျေနပ်နေလိုက်။

“ဟုတ်ကဲ့ပါ။”

ဒီစကားတွေကို ဘာလို့ပြော နေရလဲဆိုတော့ တိုင်အဟောတွေ သင်လာရတဲ့အတိုင်း တဖြည်းဖြည်းနဲ့ နူးညံ့လာပြီ။ အနုစိပ်လာပြီ။ အမြင်နဲ့ အတွေးအခေါ်ဟာ အနုပညာ မြောက်လောက်အောင် တွေးလာရပြီ။ ဒါကြောင့် ဒီရှေ့မှာ စဉ်းစားနိုင်အောင်၊ တွေးခေါ်နိုင်အောင် ခုနစကားတွေ ပျိုးထားလိုက်တာပဲ။ ကောင်းပြီ၊ ဒါဖြင့် အင်္ဂဝိဇ္ဇာပညာမှာ သွက်သွက်ဟောလို့ရတဲ့ အထက်ကပ်လျက် ဂြိုဟ်တွေသွားကြစို့။

အင်္ဂဝိဇ္ဇာပညာမှာ ကြိုးလေးတစ်ချောင်းလို ဆွဲပြီးဟောလို့ရတဲ့ သာစည်ပင်းယတို့၊ အမြစ်အညွန့်တို့ကို အတိုင်းအတာတစ်ခုအထိ မင်းသိခဲ့ပြီ။ မြင်တတ်အောင်လည်း အစ်ကို ပြောပြခဲ့ပြီးပြီ။ ဥပမာ ဥပမေယျတွေနဲ့လည်း ပြခဲ့ပြီးပြီ။ အဲဒီလို ကြိုးလေးတွေကို တပ်ပြီးဝေဆာ မြိုင်ဆိုင်သွားနိုင်ဖို့က အထက်က ကပ်လျက် ဂြိုဟ်လေးတွေကို မေ့ထားလို့မဖြစ်ဘူး။ အဲဒီကပ်လျက် ဂြိုဟ်လေးတွေကလည်း အလုပ်လုပ်တယ်ကွ။ ကဲ ဒါဖြင့် စကြရအောင်။ ဆိုကြပါစို့ကွာ။

သူရဇ္ဇအခါမှာ တနင်္လာသား တစ်ယောက် ရောက်လာမယ် ဆိုပါတော့။ မင်းကို အစ်ကို တိုင်နဲ့ပြမယ်။ ကြည့်။ မင်း အဲဒီမှာကြည့်။ အဲဒီ တနင်္လာရဲ့ ဂြိုဟ်နေပုံ နေထားကောင်းလား မကောင်းဘူးလား ပြောစမ်း။

“ကောင်းတယ် အစ်ကို အညွန့်မှာ လင်္ကာနဲ့ဆို ညွန့်နေ၊ ပစ္စည်းပွား။”

အေး ဟုတ်ပြီ။ ညွန့်နေပစ္စည်းပွား ကတော့မှန်ပါရဲ့။ သူ့အထက်မှာ ကပ်လျက်ဂြိုဟ်ကို ကြည့်စမ်း။

“ကြာသပတေး ရှိပါတယ်။”

ဒါဟာ ခေမာ ရန်တော်တာကို ပြတာ။ မနက်ဆိုရင်တော့ ဂဗ္ဘေယူကြတယ်။ ညနေပိုင်းဆိုရင် ခေမာလို့ အဲဒီ (၂-၅) ကိုတွဲယူကြတယ်။ ဒါပေမယ့် အစ်ကို အတွေ့အကြုံ တစ်ခုပြောပြမယ်။ အခါတိုင်နဲ့ စမ်းတဝါးဝါး ဟောနေရစဉ် အခါတုန်းက အဲဒီလိုတနင်္ဂနွေအခါမှာ လူတစ်ယောက် ရောက်လာတယ်။ သူက အစ်ကို့ဆီကို ပိုက်ဆံ လာချေးတဲ့လူ။ မှတ်မှတ်ရရပေါ့ကွာ။ သူ့နာမည်က ကိုချစ်။ အဲဒီ ကိုချစ် အစ်ကို့ဆီရောက်လာတော့ အစ်ကိုက အားရဝမ်းသာ ပြောလိုက်တယ်။ ခုန မင်းပြောသလို ညွန့်နေပစ္စည်းပွားကို ကောက်ယူပြီး ပြောထည့်လိုက်တာပေါ့ကွာ။ ကိုချစ် အတော်လေး အဆင်ပြေနေပုံရတယ် ဆိုတော့ ခင်ဗျားဆီက ပိုက်ဆံ လာချေးတာတဲ့ကွာ။ မှတ်ကရော။ ဒီတော့မှ အစ်ကို သတိထားပြီး သူရဇ္ဇအခါကို ပြန်တွေး ကြည့်လိုက်တယ်။ တနင်္လာ အမည်ရှင် ကိုချစ်ဟာ အခါတိုင်ရဲ့ အညွန့်ဂြိုဟ်တော့ ဟုတ်ပါရဲ့ သူ့နံရဲ့ အထက်ကပ်လျက် ဂြိုဟ်ဟာ သူ့ရဲ့ ရန်ခေမာ (၂-၅) ဖြစ်နေတာ သွားတွေ့တော့တယ်။ မနက် ဂဗ္ဘေလို့ဆိုထားပေမယ့် ခေမာလည်း ဖြစ်တတ်တယ်ဆိုတဲ့ သဘောကို ပြောပြတာပါ။ ဘာလို့လဲဆိုတော့ ကိုချစ် ငွေလာချေးတဲ့ အချိန်ဟာ မနက်ပိုင်းကိုးကွ။ ဒါကြောင့် ရန်ဂြိုဟ်အထက်မှာ စီးထားပြီဆိုတော့ သူ့ဟာ အစအရာရာ အဆင်မပြေတော့ဘူးပေါ့ကွာ။

“ရန်များတယ်လို့ ပြောရမှာပေါ့နော် အစ်ကို။”

ကိုချစ်က လူအေးကွ။ ရန်ဂြိုဟ်စီးထားလို့ ရန်များနေပြီလို့ ပြောလိုက်ရင် ရန်မဖြစ်တတ်တဲ့ ကိုချစ် အဖို့ တွေဝေသွားတော့မှာပေါ့။ ပြီးတော့ အထင်သေး သွားတော့မှာပေါ့။ ဒါကြောင့်မို့ ရန်ဂြိုဟ်ဆိုတာ ဂြိုဟ်ချင်းမတည့်တာကို ပြောတာ။ ရန်ဖြစ်ခြင်းကို ဆိုတာကရော လူချင်းမတည့်တာကို ပြောတာ။ လူချင်းမတည့်ရင် အမြင်ခြင်းမတူ လို့ပေါ့ကွာ။ အမြင်ခြင်းမတူရင် သဘောထားခြင်း ကွဲလွဲသွားပြီပေါ့။ သဘောထားခြင်း ကွဲလွဲသွားပြီ ဆိုရင် ညှိလို့မရတော့ဘူး။ ညှိလို့မရတော့တာကို အဆင်မပြေတော့ဘူးလို့ မဆိုကြဘူးလား။

“ဟုတ်ကဲ့။”

အေးအဲဒီလို တွေးယူပြီး စဉ်စားလိုက်ရင် ခုနပြောခဲ့သလို ကိုချစ် အစစအရာရာ အဆင်မပြေတော့ဘူးဆိုတဲ့ စကားထွက်လာတာ ပေါ့ကွာ။ ဒါကြောင့် ဂြိုဟ်ကို ဂြိုဟ်လို့မြင်ပြီး ပြောရင် လူလက်မခံနိုင်ဘူးဆိုတာ ညီလေး မြဲမြဲမှတ်ထား။ စကားပရိယာယ် ဆိုတာရှိတယ်။ ပရိယာယ်ကိုလည်း နားလည်အောင် လေ့လာထားမှကွ။

“ကျွန်တော် ဗဟုသုတအများကြီး ပွားအောင်ကြိုးစားပါ့မယ် အစ်ကို။”

အေးအေး ကြိုးစား။ ကြိုးစား နေတဲ့သူအတွက် ခရီးဟာပေါက်နေမှာပဲ။ အခု ကိုချစ် ရန်ဂြိုဟ်စီးတာ မြင်ပြီလား။

“မြင်ပါပြီခင်ဗျ။”

မြင်ရင် ထပ်စဉ်းစား။ ရန်ပွားတယ်၊ ရန်စီးတယ်ဆိုတဲ့ လာရာလမ်းကြောင်းရဲ့ တစ်ဖက်မှာဘာရှိလဲ။ မိတ်ပျက်ခြင်း မဟုတ်ဘူးလား။

“ဟုတ်ပါတယ်။”

မိတ်ပျက်တယ်ဆိုတာက စီးပွားရေးနဲ့ဆိုင်တဲ့ အပြင်မိတ်ရှိမယ်။ လူမှုရေးအရ အိမ်ထောင်ရေး အတွင်းမိသားစုအရေးနဲ့ ဆိုင်တဲ့ အတွင်းမိတ်ရှိမယ်။ ဒီနှစ်ခုထဲက အပြင်မိတ်ပျက်လား၊ အတွင်းမိတ် ပျက်လားဆိုတာကို ထပ်စဉ်းစားကြည့်။ တကယ်လို့ ကိုချစ်ဟာ ပြင်ပမိတ်ဆွေ အသိုက်အဝန်းနဲ့ ဆိုင်တဲ့ဂြိုဟ်ကောင်းနေရင် စီးပွားရေး ဒုက္ခမရောက်နိုင်ဘူး။ အတွင်းမိတ်ပျက်ရင် သူ့အိမ်ထောင်ရေး မကောင်းတာ၊ သားသမီး ဒုက္ခပေးတာတွေပဲ လာညည်းပြမှာပေါ့။ အခုဟာက ငွေတောင်းတာဆိုတော့ အပြင်မိတ်နဲ့ဆိုင်သွားပြီ။ အိမ်တွင်းရေး ကိစ္စပါမလာဘူး။ ဒါကြောင့် ကိုချစ်ကို ပြောရင်ခင်ဗျားမှာ ကူညီပံ့ပိုးမယ့်သူ အားပေးမယ့်သူ ဝိုင်းဝန်းမယ့်သူ အတော်ခေါင်းပါး နေပါလားလို့ပဲ ပြောရတော့မှာကွ။ အစ်ကိုအဲဒီလို ပြောလိုက်လား။ မပြောခဲ့ပါဘူး။ အဲဒီတုန်းက ငွေသာ ချေးလိုက်ရတယ် ဘာမှ မပြောလိုက်မိပါဘူး။ ဒါပေမယ့် ငွေလည်း ရပြီးရော သူပြောတဲ့ စကားတွေကို နားထောင်လိုက်တာနဲ့ ခုန အပြင်မိတ်ဆွေ အသိုက်အဝန်း မရှိတော့တာတွေကို သိလိုက်ရတော့တာပေါ့ကွာ။ သူပြောနေမှ အစ်ကို ဘာပြောစရာလိုတော့မလဲ။ အဲဒီလို ရန်စီးပုံတွေကို စဉ်းစားစရာမလိုဘဲ တွေ့ထိခဲ့ရတာတွေကို ပြောပြတာပါ။ ဒါအစ်ကိုရဲ့ အတွေ့အကြုံတွေကိုးကွ။ နားလည်လား။

“ဟုတ်ကဲ့။”

အဲဒီလို ကိုချစ် ပညာပေးသွားပြီးတဲ့ နောက်ပိုင်း ရန်ဂြိုဟ်အထက်မှာ စီးနင်းတာတွေကို အစ်ကို လေ့လာတော့တာပဲ။ ရမ်းမပြောတော့ဘူး။ ဒီလိုနဲ့ တစ်နေ့မှာ ခုနလိုပဲ သူရဇ္ဇအခါမှာ ဒေါ်ခင်ဝေ ဆိုတဲ့အမျိုးသမီးကြီး တစ်ယောက်နဲ့ အစ်ကိုနဲ့ ဆုံကြပါလေရော။ အဲသလိုလည်းဆုံရော သူ မပြောခင် အစ်ကို စပြောလိုက်တယ်။ ဒေါ်ခင်ဝေ တော်တော်လေး အဆင်မပြေမှုတွေ ဖြစ်နေတယ်နော်လို့။ အဲဒီလိုလည်း ပြောလိုက်ရော ဒေါ်ခင်ဝေက ဟာဟုတ်လိုက်တာ ဆရာလေးရယ်။ ဘာလုပ်လို့မှ အဆင်မပြေဘူးဆိုပြီး အစ်ကို့ကို အားကိုးတကြီး ကြည့်ပြီးပြန်ပြောတော့တာပဲ။

အဲဒါ ခုနပြောတဲ့ တနင်္လာရဲ့ အထက်ကပ်လျက်ဂြိုဟ် ကြာသပတေး စီးခြင်းခံထားရတာကို ကြည့်ပြီး ပြောလိုက်တာပဲကွ။ ဒေါ်ခင်ဝေက ဘာထပ်ပြောလဲဆိုတော့ စီးပွားရေးက တော်တော်ခက်ရတဲ့ကြားထဲ မပြောချင်ပါဘူး ဆရာလေးရယ်တဲ့။ အစ်ကို အဲဒီလို ကြားလိုက်တော့ သူရဇ္ဇအခါတိုင်ကို မျက်လုံးထဲမှာ မြင်အောင်ကြည့်လိုက်မိတယ်။ ဂြိုဟ်တွေနေပုံ၊ ထိုင်ပုံ၊ တော်စပ်ပုံတွေကို သုံးသပ်နေမိတယ်။ ပြီးတော့မှ ဒေါ်ခင်ဝေ ခင်ဗျားအိမ်ကို ဧည့်သည်မလာစေနဲ့၊ ဧည့်သည်လာရင် ပြဿနာအကြီးအကျယ် ဖြစ်တတ်တယ်လို့ညပြောထည့်လိုက်တယ်။ ဒေါ်ခင်ဝေက ဆရာလေးရယ်ညတန်းနေတာပဲ။ ဧည့်သည်ရောက်နေလေရဲ့၊ အဲဒီဧည့်သည် အလိုက်ကန်းဆိုး မသိမှုတွေကြောင့် ကျွန်မမှာ ကျွေးလည်းကျွေးထားရသေးတယ်။ ငွေကုန်ပြီး စိတ်တွေဆင်းရဲလိုက်တာမှ မပြောပါနဲ့တော့တဲ့။ အဲဒီဧည့်သည်ရောက်မှ ဂြိုဟ်ဝင်လိုက်တာ မပြောပါနဲ့တော့ဆိုပြီး အစ်ကို့ကို ပြောတော့တာပဲ။

“အစ်ကိုက ဧည့်သည်လာရင် ပြဿနာဖြစ်တော့မယ်လို့ ပြောလိုက်တာ ရန်ဂြိုဟ်စီးလို့ မိတ်မရနိုင်ဘူးဆိုတဲ့ သဘောလား အစ်ကို။”

မဟုတ်ဘူး မင်းမျက်လုံးထဲမှာ သူရဇ္ဇအခါကို မြင်အောင်ကြည့်မြင်ပြီလား။

“မြင်ပြီ။”

မြင်ရင် ဒေါ်ခင်ဝေဆိုတဲ့ တနင်္လာနာမည်ရှင်ရဲ့ မိတ်ဟာ ဘာတုန်းကွာ။

“အတွင်းမိတ်ဆိုရင် ကိုရှာ (၂-၈)၊ အပြင်မိတ်ဆိုရင် ကုလား (၂-၄) ပါ။”

အေး ဒေါ်ခင်ဝေ မေးတာမနက်ပိုင်းမို့ ဗုဒ္ဓဟူးပဲယူလိုက်ရင် အပြင်မိတ် ကုလား (၂-၄) နဲ့ဆိုင်ပြီ။ အဲဒီမိတ်ဖြစ်တဲ့ ဗုဒ္ဓဟူးဟာအခါတိုင်ရဲ့ စတုရန်းမှာရှိပြီး သူ့အထက်က တနင်္ဂနွေစီး မနေဘူးလား။

“စီးနေပါတယ်။”

ဒါဟာ အင်းဝ (၁-၄) ဆိုတဲ့ အတွင်းရန်စီးခြင်း နိမိတ်ပေါ့ကွ။ အတွင်းရန်ဆိုတာ ပဲ့ထွက်ခြင်း ကျောခိုင်ခြင်း ခွဲခွာခြင်း အမြင်မတူခြင်းလို့ အစ်ကိုပြောခဲ့ပြီးပြီပဲ။ ဒါကြောင့် အင်းဝစီးထားတဲ့ ရန်သတ္တိအရ ဒေါ်ခင်ဝေရဲ့ မိတ်တွေဟာ ဖဲ့ထွက်ရမယ်။ ကျောခိုင်းရမယ်။ ခွဲခွာရမယ်။ သူ့မိတ်ကို ရန်စီးထားတာကို ရန်ဆိုတဲ့ မတူညီတဲ့ အကြောင်းကြီးစိုးခြင်း ခံထားရတဲ့ မိတ်ဂြိုဟ်ဟာ ရန်သတ္တိအရ မဝင်သင့်တော့ဘူးပေါ့ကွာ။ ခွဲခွာခြင်း အင်အားတွေပဲ ဖြစ်လာရတော့မယ့်ဟာကို ပေါင်းစည်းခြင်းပြုလို့ ဘယ်လျော်ကန်တော့မလဲ။

ဒါဖြင့် ဒီလိုသတ္တိတွေကို ချိန်ညှိလိုက်တော့ မိတ်ဝင်လို့ ဘယ်ရတော့မလဲ။ မိတ်မပျက်ဘဲ မိတ်ဝင်လာရင် အင်းဝ (၁-၄) သတ္တိကထပြီး အစွမ်းပြတော့မှာပေါ့။ ဒါကြောင့် အကြောင်းညီညွတ်အောင် တွေးပြီး ဧည့်သည်ဆိုတဲ့ အပြင်မိတ် မလာစေနဲ့။ လာရင် ပြဿနာဖြစ်မယ်လို့ ပြောခဲ့တာပဲ။ အဲဒါကို ထပ်ပြီးပံပိုးလိုက်တဲ့ အမြင်ကတော့ ဒေါ်ခင်ဝေရဲ့ မိတ်ကိုဖြစ်စေတဲ့ ဗုဒ္ဓဟူးရယ်၊ မူလအခါရယ် တော်စပ်သွားကြပုံပဲ။ သူတို့နှစ်ခု ဘာတော်လဲ။

“အင်းဝ (၁-၄) တော်ပါတယ် အစ်ကို။ အတွင်းရန်ပါ။”

ဟုတ်ပြီ။ အတွင်းရန် ဖြစ်စေတဲ့အခါ တစ်နည်းပြောရရင် ဒေါ်ခင်ဝေရဲ့ မိတ်နဲ့ဆိုင်တဲ့ ဂြိုဟ်ဗုဒ္ဓဟူးဟာ ရန်နဲ့ထိပ်တိုက် တွေ့ရမယ့်အခါ၊ လူအစုအဝေး ကွဲစေတဲ့အခါ၊ မိတ်ကိုရန်က လှမ်းပြီးအကြောင်းပြုမယ့်အခါ၊ ဒါကြောင့် မိတ်တော့မိတ်ပဲ၊ ဒါပေမယ့် ရန်ဖြစ်နေတယ်ဆိုတဲ့ စကားလုံးတွေကို အစ်ကို သဘောပေါက်လာ ခဲ့ရတယ်။ မင်းရော သဘောပေါက်လား။

“ပေါက်ပါတယ် အစ်ကို။”

ပေါက်ရင် ဒေါ်ခင်ဝေလာတာ ဘာအခါလဲကွာ။

“သူရဇ္ဇအခါလို့ အစ်ကို ပြောထားပါတယ်။”

ဒါဆိုရင် သူရဇ္ဇအခါရဲ့ သတ္တိဟာ ဘုရားရှင် တေဇောဓာတ် လောင်ကျွမ်းတော်မူပြီး ဓာတ်တော်၊ မွေတော်တွေ နေရာအနှံ့ပျံ့နှံ့ ကြွချီရတဲ့အခါကော မဟုတ်ဘူးလား။

“ဟုတ်ပါတယ်။”

ဒါဖြင့် စုတဲ့ အခါလား၊ ခွဲခွာခြင်း နိမိတ်ဆောင်တဲ့ အခါလား။

“နေရာ အနှံ့ပျံ့နှံ့ ကြွချီရတာဆိုတော့ စုတဲ့နိမိတ်အခါ မဟုတ်တော့ဘူး အစ်ကို၊ ခွဲခွာခြင်း နိမိတ်ဆောင်တဲ့အခါ ဖြစ်နေပြီ။”

ဒါကြောင့် ဧည့်သည်ဆိုတဲ့ အပြင်မိတ်ဆွေတွေ ညအိပ်ညနေ မလာစေနဲ့ဆိုပြီး ဒေါ်ခင်ဝေကို ပြောလိုက်တဲ့ စကားရှင်းသွားပြီလား။

“ဟုတ်ကဲ့ ရှင်းသွားပါပြီ။ နံတော်စဉ်ပါ ထည့်ယူရတယ်နော်။”

ညီလေးနှယ် အင်္ဂဝိဇ္ဇာပညာ သင်နေပါတယ်ဆိုမှ နံတော်စဉ်ထည့်ယူ ရသလား လုပ်နေပြန်ပြီ။ အဲဒါကရော မင်းသင်ပြီးထားတဲ့ အင်္ဂဝိဇ္ဇာ ပညာခန်းတွေ မဟုတ်ဘူးလား။

“ဟုတ်ကဲ့။”

အေးပေါ့၊ ပညာခန်းတွေဟာ တစ်ခုနဲ့တစ်ခု ကွင်းဆက်တွေက။ ထိန်ချန်ထားလို့ မရဘူး။ မေ့ထားလို့လည်း မရဘူး။ သင်ထားပြီးသမျှတွေကို ဒီလိုအသုံးမပြုရင် မင်းဘာလုပ်တော့မှာလဲ။ ရှေ့ကသင်သွား၊ နောက်ကလိုက်မေ့ဆိုရင် မဖြစ်သေးဘူး။ မင်းသင်ထား ခဲ့သမျှတွေနဲ့တော့ ဆင်ခြင်သုံးသပ်တတ်အောင် လေ့ကျင့်ရမှာပေါ့ ညီလေးရ။ နံတော်စဉ် ပညာခန်းတွေဟာ မင်းသင်ခဲ့ပြီးသားတွေ သိပြီးသားတွေပဲ။ တစ်ခုနဲ့ တစ်ခုကွင်းဆက်မိနေတဲ့ ပညာခန်းတွေနဲ့ အကြောင်းအကျိုးကို ရှာမှပေါ့။

“ဟုတ်ကဲ့အစ်ကို။”

ကောင်းပြီ။ နောက်တစ်ယောက် ပြောမယ်။ နာမည်က ကျော်ကျော် လို့ခေါ်တဲ့ လူငယ်ပဲ။ ဒါပေမယ့် မင်းထက်တော့ကြီးမယ်။ သူလာတာကတော့ သောကြာအခါမှာပဲကွ ညီလေး။

“အစ်ကိုပြောတာ အားလုံး တနင်္လာတွေချည်းပဲနော်။ အခုတနင်္လာကျတော့ ခုန လူတွေနဲ့ အခါ မတူတော့ဘူး။”

ဟုတ်တယ်။ သူက ရေခြားမြေခြား တိုင်းတစ်ပါးမှာ အလုပ်သွားလုပ်မလို့ လာမေးတဲ့ သူငယ်ပေါ့ကွာ။ ကဲ မင်းပြောစမ်း။

“ကျွန်တော်ပြောရမယ်ဆိုရင် သူ့အကြံအစည်တွေ မအောင်မြင်နိုင်ဘူး အစ်ကို။”

အေးဟုတ်ပြီ၊ ဘာဖြစ်လို့လဲဆိုတာ ပြောဦးလေ။

“မူလအခါက သောကြာအခါဆိုတော့ ကိုကျော်ကျော်ဆိုတဲ့ တနင်္လာနဲ့က (သောက) ဆိုတဲ့ အတွင်းရန်ကြီး ဖြစ်နေလို့ပါ အစ်ကို။ ရန်သတ္တိအတိုင်း ပြိုပျက်မှု၊ ဖြိုဖျက်မှုတွေနဲ့ သူရင်ဆိုင်ရတော့မှာလို့ ကျွန်တော်မြင်တယ်။”

ဒီကြားထဲ သူ့အမေကလည်း နေမကောင်းဘူးကွ။ မင်းအခုပြောလိုက်တဲ့ (သောက) နိမိတ်တွေကြောင့် နေမှာပေါ့။ ကဲဆက်ပြော။

“ကိုကျော်ကျော်ဆိုတဲ့ တနင်္လာနံဟာ ရုပ်ဖြစ်စေ၊ စိတ်ဖြစ်စေ၊ ဒဏ်ရာရစေတဲ့ စတုရန်းနေရာမှာ ရောက်နေတယ်။ အဲဒီ ကိုကျော်ကျော်ရဲ့ မိတ်ဖြစ်တဲ့ ဗုဒ္ဓဟူးဟာ ဆပွတ်မှာရှိပြီး မိတ်ဂြိုဟ်စနေက ဒါန်းလှ (ဝ-၄) အဖြစ် စီးထားတယ် အစ်ကို။”

ဟုတ်ပြီ။ ဒါဆိုမိတ်ဆွေတွေရဲ့ ကူညီမှုတွေ သူရမှာပေါ့။

“အပြင်မိတ် တော်ရင်း (ဝ-၈) နဲ့ပဲကြည့်ကြည့်၊ အတွင်းမိတ် ဒါန်းလှ (၀-၄) နဲ့ပဲ ကြည့်ကြည့် မိတ်ဆွေဂြိုဟ် ကောင်းနေတာပဲ။ ဒီလိုဆို နိုင်ငံခြားကို သူသွားဖြစ်နိုင် မလားမသိဘူး။”

ဟုတ်လား။

“ကျွန်တော်နည်းနည်း ဝေနေသလိုပဲ။”

မင်းကလည်း စကားထောက်တာကို တောင်မခံနိုင်ပါလား မောင်အောင်မြတ်ရဲ့။ ကိုယ့်ကိုယ်ကို ယုံရမယ် ညီလေး။ မင်းပြောတဲ့စကားကို မင်းကိုယ်တိုင် ယုံကြည်နေရမယ်။ မင်းကိုယ်တိုင် ခုလိုဝေသွားရင် ကျန်တဲ့လူက မင်းကိုဘယ်လိုလုပ် ယုံပါတော့မလဲ။ သူ့ဘဝကို ဘယ်လိုလုပ်ပြီး မင်းကို ပုံအပ်ပါတော့မလဲ ပြော။

“ကျွန်တော်ကြိုးစားပါ့မယ်။”

အေးအေး၊ အစ်ကို ညီလေးကို အပြစ်ပြောတာ မဟုတ်ပါဘူး။ ကိုယ့်ကိုယ်ကို ယုံကြည် လောက်အောင် ရဲစိတ်သွင်းပေးနေတာပါ။ မင်းပြောတာ မဆိုးပါဘူး။ ဒါလောက်တော့ ရှိမှာပေါ့။ ကဲအစ်ကို ပြောပြမယ်။

အဲဒီ ကျော်ကျော် ရောက်လာတဲ့ အချိန်ဟာ ဘာအခါတုန်းကွ။

“ဟာ ဟုတ်တယ်။ ကျွန်တော်အခါကို မေ့သွားတယ်။ သောကြာအခါပါ အစ်ကို။”

အေး ဟုတ်ပြီ။ သောကြာအခါ ဆိုတော့ တို့ဘုရားအလောင်းတော် ဖွားမြင်တော်မူရာအခါ မဟုတ်ဘူးလား။

“ဟုတ်ပါတယ်။”

ဘုရားအလောင်းတော် ဖွားမြင်တော်မူပြီးတော့ မယ်တော်မာယာ ကံတော်ကုန်တယ် မဟုတ်လား။

“ဟုတ်ကဲ့”

ခုနမင်းများ အခါကို သတိရမလားဆိုပြီး သူ့အမေကလည်း နေမကောင်းဘူးလို့တောင် အစ်ကို ပြောလိုက်သေးတယ်လေကွာ။

“ဟာဟုတ်သားပဲ။”

သောကြာအခါများဟာ မိခင်သို့မဟုတ် မိခင်ကဲ့သို့သော ပုဂ္ဂိုလ်များ၊ အင်မတန် ချူချာတတ်တဲ့ အခါကွ။ အဲဒီအခါမျိုးမှာ ငယ်ရွယ်သူ သားသမီးများ အောင်မြင်လေ့ရှိတယ်။ ဒါပေမယ့် အောင်မြင်တာရယ်၊ ကြီးသူချူချာတာရယ်က ရှေ့ဆင့်နောက်ဆင့် ဖြစ်တတ်တယ်နော်။ မင်းကို နံတော်စဉ် ပညာခန်းတွေ သင်ပေးခဲ့စဉ်က ဒီအယူအဆတွေ မင်းသင်ခဲ့ရပြီးပြီ။ မေ့ပြန်ပြီလား။

“ရုတ်တရက် သတိမရဖြစ်သွားလို့ပါ အစ်ကို။”

အေးကဲထား၊ ကျော်ကျော် လာတဲ့အခါဟာ သောကြာအခါဖြစ်မှန်း အစ်ကိုက သိထားတော့ အစ်ကိုက စကားထောက်လိုက်တယ်။ မင်းမှာ အမေရှိလားဆိုတော့ ရှိတယ်တဲ့။ ဒီရက်ထဲမှာ နေထိုင်ကောင်းရဲ့လားကွဆိုတော့ နေမကောင်း ဖြစ်နေပါတယ်တဲ့ ပြောပြီး မျက်နှာပျက်သွားတယ်။ သူ့စိတ်ထဲမှာ သူ့အမေကို မဟုတ်ကဟုတ်က ပြောတော့မယ် ထင်လို့နဲ့တူပါရဲ့ကွာ။

“ဘယ်လိုမဟုတ်က ဟုတ်ကလဲ အစ်ကို။ ကျွန်တော့်ကို နည်းနည်းရှင်းပြပါဦး။

ဥပမာကွာ အစ်ကိုက မေးမယ်။ မင်းအမေ နေကောင်းရဲ့လားဆိုရင် သူက နေမကောင်းပါဘူး၊ ပြောပြီဆိုပါတော့။ ဒီတော့ အစ်ကိုကနေပြီး ဒါဆို မင်းအမေ မလွယ်ဘူး။ အသက်အန္တရာယ် ရှိတယ်။ မင်းကံမှာ မင်းအမေအထွက် ပြနေပြီလို့ ရောယောင်ပြီး ပြောလိုက်ကရော ဆိုပါတော့ကွာ။ ဒါဆိုသူက ပြန်ပြောမယ်။ ဆရာရယ် ကျွန်တော့်မှာ ဒီအမေတစ်ယောက်ထဲရှိတာ ကယ်ပါဦး။ ဘာညာဆို လိုက်တာနဲ့၊ အေး မင်းအမေ နေကောင်းချင်ရင် ယတြာချေရမယ်။ ငါ့ဆီကို ငါးထောင်လောက်ယူခဲ့၊ ဘာညာပေါ့ကွာ။ အဲဒါကို မဟုတ်ကဟုတ်က လို့ခေါ်တယ်။ လူတစ်ဖက်သားကို ဖိခြောက်၊ နင်းပြီး အနိဋ္ဌတွေ စွတ်ပြော။ ကိုယ့်ဖို့ချန်ပြီး နင်းကန်ပြောတတ်တဲ့ စရိုက်ဆိုးတွေပေါ့ကွာ။ အဲဒီ ကျော်ကျော်က ပထမအဲဒီလိုထင်လို့နဲ့ တူပါရဲ့ကွာ၊ မျက်နှာ ပျက်သွားသေးတယ်။ လန့်သွားတယ်နဲ့ တူပါရဲ့။ အေးပေါ့ အစ်ကိုက သူ့အမေနေမကောင်းဘူးလို့ ပြောလည်းပြီးရော၊ ဒါဆို မင်းသွားရမှာပါလို့ ပြောလိုက်တယ်။ နံတော်စဉ်အရ ငယ်သူအောင်မြင်တဲ့ အခါလေကွာ။

“ဟုတ်ကဲ့။”

ပြီးတော့ သူလာတဲ့အခါက သောကြာအခါဆိုတော့၊ လာတဲ့ ကျော်ကျော်နဲ့က သောကဖြစ်နေပြီ မူလအခါနဲ့ လာတဲ့နေ့သားနဲ့ အတွင်းရန် ဖြစ်နေပြီ။ အဲဒါကိုက ရန်သဘော၊ ရန်သဘောဆိုတာ မတူညီမှုကိုပြောတာ။ မတူညီမှုဆိုတာ ဖဲ့ထွက်ခြင်း၊ ခွဲခွာခြင်းကို ပြောတာ။ စိတ်ဖဲ့ထွက်ခြင်းဆိုတာက အတူနေပြီး မတည့်တာ။ ရုပ်ဖဲ့ထွက်ခြင်းဆိုတာ စုစည်းနေတဲ့ မိသားစုအုပ်စု၊ ဒါမှမဟုတ် လူစုလူဝေး အစုကွဲကွာတာ။ ခွဲခွာတာ။ အခုကိစ္စက ကျော်ကျော် နိုင်ငံခြားသွားချင်တာက အကြောင်းရင်း မဟုတ်လား။ ဒီတော့ မိသားစုကို ခွဲခွာပြီးသွားရမယ့် ကိစ္စမို့ မင်းနိုင်ငံခြား သွားဖြစ်မယ်။ သေချာတယ်လို့ ထပ်ပြောလိုက်တယ်။ ပြီးတော့ ကျော်ကျော်ဆိုတဲ့ တနင်္လာနံရဲ့ အပေါ်မှာလည်း (သောက) ကိုဖြစ်စေတဲ့ သောကြာဂြိုဟ်က ထပ်ပံ့ပိုးထားတယ် လေကွာ။ ဒါအထက်ကပ်လျက် ဂြိုဟ်ရဲ့ သတ္တိပါပြနေတာနဲ့ မတူဘူးလား။

“တူပါတယ် အစ်ကို။”

အဲဒါ မင်းခုနပြောတဲ့ အတွင်းရန်ကြီး ဖြစ်နေလို့ ရန်သတ္တိအတိုင်းပြိုပျက်မှု၊ ဖြိုဖျက်မှုတွေနဲ့ ရင်ဆိုင်ရမယ်ဆိုတာ ဟုတ်သားပဲ။ ဘာပြိုပျက်တာလဲ။ မိသားစုပြိုပျက် တယ်လေကွာ။ ပြိုကွဲတယ်လေ။

“ကျွန်တော်က သူ့အကြံအစည်တွေ မအောင်မြင်နိုင်ဘူးလို့လည်း ပြောခဲ့သေးတယ်။”

ဒါပြဿနာမရှိဘူး။ ရန်သဘောမို့လို့ မင်းပြောတာ အတွေ့အကြုံဆိုတာ ဒီလိုပဲယူရတာပဲ။ အစ်ကိုလည်း ဒီလိုပဲခဏခဏ မှားတာပဲ။ ဒါပေမယ့် မင်းအခုပြောတဲ့ အကြံအစည် မအောင်မြင်နိုင်ဘူးဆိုတာက ဟုတ်နိုင်တယ်။ ဘာလို့လဲဆိုတော့ တချို့ဆိုရင် အစ်ကိုမြင်ဖူးတယ်။ နိုင်ငံခြားသွားဖို့လာဖို့ တစ်ယောက်ယောက်နဲ့ လုပ်တယ်ဆိုကြပါစို့ကွာ။ အဲဒီလူနဲ့အဆင်မပြေ ငွေတွေကုန်၊ ဖြစ်ပြီးမှ နောက်တစ်ယောက်ပြောင်း။ အဲနောက်တစ်ယောက်နဲ့ကျမှ အဆင်ပြေပြီး ထွက်သွားရတာတို့ ဘာတို့ရှိတယ်ကွ။ ခုန ကျော်ကျော်လည်း အဲသလိုမဖြစ်ဘူးလို့ ဘယ်ပြောနိုင်မလဲ။ သူထွက်သွားရတယ်ဆိုတဲ့ သတင်းသာ အစ်ကိုကြားလိုက်ရတာကိုး။ ဘယ်လိုပုံစံနဲ့ ထွက်သွားရတယ်ဆိုတာတော့ အစ်ကိုလည်း ဘယ်သိပါ့မလဲ။ ဒါကြောင့် မင်းပြောတာ မှားတယ်လို့ အစ်ကိုမပြောဘူး။

“အစ်ကို အဲဒီလိုအားပေးတော့ ကျွန်တော်ပိုပြီး တွေးခေါ်ရဲလာတယ် အစ်ကို၊ မှားမှာကို မကြောက်တော့ဘူး။”

အေးမကြောက်နဲ့၊ ပြောသာပြော၊ အမှားမရှိဘဲ အမှန်ဆိုတာ ဘယ်တော့မှ ဖြစ်မလာဘူးကွ မှတ်ထား။ မင်းပြောသလို သူ့ရဲ့မိတ်ဂြိုဟ် ဗုဒ္ဓဟူးကို စနေစီးထားတယ်ဆိုတာ ဟုတ်သားပဲ။ ပြီးတော့ မိတ်ဂြိုဟ်ကလည်း အထက်မှာစီးတဲ့ ဗုဒ္ဓဟူးကလည်း အညွန့်မှာ၊ ဘယ်လောက် ကောင်းလဲ။ ညီလေး စဉ်းစားကြည့်လေ။ အလုပ်တစ်ခုဟာ လောကကြီးထဲမှာ တစ်ဦးတည်း လုပ်လို့ဘာမှ မဖြစ်နိုင်ဘူးကွ။ စီးပွားရေးလေ၊ မိတ်ဆွေ အသိုက်အဝန်း ဆိုတာရှိမှ ဘာမဆိုဖြစ်တာ။ မိတ်မရှိလို့ ရန်ချည်းပဲဖြစ်နေရင် ရန်သတ္တိအရ သူဟာဘာလုပ်လုပ်၊ ဘယ်လိုလုပ်ပြီး အဆင်ပြေနိုင် ပါတော့မလဲ။ ဥပမာ ငွေထုတ်ပေးတဲ့ လူရှိချင်မှ ရှိမယ်။ နိုင်ငံကူးလက်မှတ် အဆင်ပြေချင်မှ ပြေမယ်။ ပြီးတော့ ဟိုနိုင်ငံမှာ မိတ်ဆွေမရှိ၊ ခင်သူမရှိဆိုရင် ဘာမှလုပ်လို့ရမှာ မဟုတ်တော့ဘူး။ ဒါတွေကြောင့် မိတ်ဖြစ်စေတဲ့ ဂြိုဟ်ရဲ့အရေးကြီးပုံကို လျော့တွက်လို့ မရဘူးဆိုတာ မှန်တယ်။ ဒီဂြိုဟ်ကောင်းလို့ သူရဲ့အကြံအစည် အောင်မြင်သွားရတာ ရာနှုန်းတစ်ဝက် ပါတာပေါ့ကွာ။ သုံးသပ်တတ်ဖို့သာ လိုပါတယ်။ ရှင်းလား။

“ရှင်းပါတယ် အစ်ကို။”

ရှင်းရင် အရပ်ရှစ်မျက်နှာ ဟောကွက်တွေဖြစ်တဲ့ ပရိဝါရ-အာယုဆိုတဲ့ အရပ်တွေနဲ့ ဂြိုဟ်တွေနဲ့ တွဲပြီးဟောတဲ့ ပညာခန်းကို သွားကြမယ်။ အဲဒါမသွားခင် လူတစ်ယောက် အကြောင်းကို ပြောမယ်။ ဘယ်လောက် ကျေညက်လဲ ကြည့်ရအောင်။ အဲဒီလူအကြောင်းကတော့ စန္ဒြောအခါမှာ ပြောဖြစ်ခဲ့တာကွ။ သူ့နာမည်က ဝင်းနုတဲ့။ မိန်းမလား၊ ယောက်ျားလား အစ်ကို။ ဪ် အေး ကိုဝင်းနုကွ။ ယောက်ျားယောက်ျား။ အဲဒီလူကို မင်းပြောစမ်း။ ဘယ်လောက်ကျေညက်လဲ ကြည့်ရအောင်။

“စန္ဒြောအခါမှာ ကိုဝင်းနု ဆိုတော့ သူ့နာမည်ဟာ သာစည်ပင်းယ ဇောက်ထိုးဖြစ်နေတယ် အစ်ကို။”

အေး ဟုတ်တယ်။ နာမည်ဇောက်ထိုး ဖြစ်နေတယ်။ ဒီတော့။

“ဒီတော့ ဒီလိုဇောက်ထိုးဖြစ်ရင် အလယ်ကောင်က ဂြိုဟ်ဟာပျက်ရတယ်လို့ အစ်ကို သင်ထားတယ်။ ဒါကြောင့် အလယ်ကောင်က တနင်္လာ ပျက်ရပြီ။ တနင်္လာဟာ ကိုဝင်းနုဆိုတဲ့ ဗုဒ္ဓဟူးနာမည်သမားရဲ့ မိတ်ဂြိုဟ်ပဲ။”

ဘာမိတ်လဲ။

“အပြင်မိတ်ပါ။ ကုလား (၂-၄) ပါ။ အပြင်မိတ် ပျက်တော့သူ့ရဲ့ စီးပွားရေးတွေ ဘာတွေ မကောင်းဘူး ပြောရမယ်။ မိတ်ဆွေ အပေါင်းအသင်း ကြည့်ပေါင်းရမယ့် သဘောရှိတယ် အစ်ကို။ ကျွန်တော်ပြောတာ ဟုတ်လားမသိဘူး။”

ဟုတ်တာမဟုတ်တာ မင်းနဲ့မဆိုင်ဘူး။ မင်းဒီလိုပြန်မေးနေတာကိုက မင်းကိုယ်မင်း အယုံအကြည် မရှိသေးဘူးဆိုတာညပြနေပြီ။ မင်းကိုယ်မင်းတောင်မှ အယုံအကြည်မရှိရင် ကျန်တဲ့လူက မင်းကိုတိုင်ပင်ဖို့ ဘယ်လိုလုပ် ယုံပါတော့မလဲ မောင်အောင်မြတ်ရဲ့။ ရဲရဲ ပြောစမ်းပါ။ ကိုယ်ပြောတာ ဖြစ်ကိုဖြစ်ရမယ်ဆိုတဲ့ ထိရောက်တဲ့စိတ်ကို သွင်းထားစမ်းပါ။ ဂဏန်းလုံးလေးတွေရဲ့ ဖွဲ့စည်းထားပုံ၊ တည်ဆောက်ထားပုံ၊ အဓိပ္ပါယ် ပျံ့လွင့် လာပုံတွေကို မင်းကြည့်ပြီး ပြောနေတာပဲ။ ဒါပညာကွ၊ ပြောသာပြော မှားတော့ကော ဘာဖြစ်လဲပြော။

“ဟုတ်ကဲ့ အဲ မိတ်ဆွေအပေါင်းအသင်း ကြည့်ပေါင်းရမယ့် သဘောရှိတယ်။ နံတော်စဉ်အရ ဆိုရင်လူထွက်တဲ့ အချိန်ပဲ။ ဘုရားရှင် တောထွက်တော်မူရာ အချိန်။ ဒါဆိုရင် အဖော်ကောင်း လိုတယ်။ မိတ်ဆွေကောင်း လိုတယ်။ သူ့နာမည်အရဆိုရင် မိတ်ဆွေဂြိုဟ်တွေ ပျက်နေတယ်။ တနင်္လာ မိတ်ဂြိုဟ်ဟာ အလယ်ကတ္တားဂြိုဟ်နေငြား ပျက်ပြားကြံအစည် ဆိုတော့ မိတ်ပျက်ဖို့ ပိုသေချာနေပြီ။ ဒါကြောင့် မိတ်ဆွေကြည့်ပေါင်းရမယ်။”

မင်းဟာက မိတ်ဆွေနဲ့တင် လည်နေပြီ၊ ဒီပြင်ဟာပြော။

“ကိုဝင်းနုဟာ အလုပ်တို့၊ အိမ်တို့ အကြီးအကဲတို့နဲ့ ပတ်သက်ပြီး စိတ်ဆင်းရဲ နေရမယ့် လူတစ်ယောက်လည်းဖြစ်တယ် အစ်ကို။”

ဘာဖြစ်လို့။

“ဘာဖြစ်လို့လဲဆိုတော့ အဲဒီပရိယာယ်တွေနဲ့ ဆိုင်တဲ့ တနင်္ဂနွေဂြိုဟ် ပျက်နေတယ်။ စန္ဒြောအခါနဲ့ လည်းဆိုင်တော့ အထူးသဖြင့် အိမ်ဆိုရင် ပိုဖြစ်နိုင်တယ်။ သူ့ရဲ့အမြစ်ဂြိုဟ် အင်္ဂါက အပေါ်ရောက်နေပြီး၊ အညွန့်ဂြိုဟ် ကြာသပတေးက စတုရန်းဆိုတဲ့ အောက်မှာ အစ်ကို။ ဒါကြောင့် သူဟာ အမြစ်အညွန့် ဇောက်ထိုးလို ဖြစ်နေတယ်။ အညွန့် ကျိုးနေတယ်။ သူ့ရဲ့အခြေဂြိုဟ်ဖြစ်တဲ့ အင်္ဂါရဲ့အပေါ်မှာ မိတ်ဂြိုဟ် သောကြာက ဆွေသား (၃-၆) အဖြစ်စီးထားတယ်။ ဒါကြောင့် သူဟာ အခြေမပြုတ်နိုင်ဘူး။ အချိန်က စန္ဒြောအခါဆိုတော့ လူထွက်တာနဲ့ အခြေအမြစ်ပြုတ်တာ ဘယ်လိုကွာလဲ အစ်ကို။”

အဲဒါမင်းကြည့်ရင်း သိလာလိမ့်မယ်။ ဆက်ပြော။

“ဆက်ပြောရရင် အညွန့်ဂြိုဟ် ကြာသပတေးဟာ စတုရန်းမှာရှိပြီး၊ သူ့ရဲ့အထက်ကပ်လျက် တနင်္လာက ခေမာ (ရန်) အဖြစ်စီးထားတယ်။ ဒါဆို သူ့စီးပွားရေးနဲ့ဆိုင်တဲ့ ကိစ္စတွေမှာ ရန်အတော်များနေတယ်။ အခြေအမြစ် မပြုတ်နိုင်ပေမယ့် အညွန့်ကကျိုးသလို ဖြစ်နေတယ်။ နောက်တစ်ခုက သူ့ရဲ့မူလ မွေးနံပေါ်မှာ တနင်္ဂနွေဟာ အင်းဝ (ရန်) အဖြစ် စီးနေတယ်။

ဘာရန်လဲ။

“အတွင်းရန်ပါ။”

အေးလေ အဲဒါဘာလို့ ထည့်မပြောလဲ ပြောရမယ်။ အတွင်းရန်နဲ့ အပြင်ရန်ဟာ လုံးဝတူတာ မဟုတ်ဘူး။ သတ္တိချင်းကွဲတယ်။ ဖြစ်ပုံလည်း မတူဘူး။ ဟာဒါတော့ ရန်ပဲဆိုပြီး ဝါးလုံးရှည်နဲ့ ရမ်းပြောတာမျိုး မဖြစ်စေနဲ့။

“ဟုတ်ကဲ့အစ်ကို၊ သူ့ရဲ့မွေးနံပေါ်မှာ တနင်္ဂနွေက အတွင်းရန်အင်းဝ (၁-၄) အဖြစ်စီးနေတယ်။ ဒါကြောင့် သင့်မြတ်မှုတွေက နေခွဲခွာခြင်း၊ ကွဲကွာခြင်း အဖြစ်တွေဟာ ကိုဝင်းနုအတွက် ဖြစ်ကိုဖြစ်လာ ရတော့မယ်။ အိမ်က ထွက်ရတာမျိုး ဖြစ်နိုင်တယ်။”

ဘယ်လိုထွက်မှာလဲ သေတာလား။

“စန္ဒြောအခါရဲ့ ပဉ္စပွတ်ဂြိုဟ်ဟာ သောကြာဆိုတော့ အဲဒီသောကြာဟာ ဗုဒ္ဓဟူးနာမည် ကိုဝင်းနုနဲ့ ဝံသေ (၄-၆) ဖြစ်နေတော့ ဓာတ်ဂြိုဟ် အားကောင်းနေတယ် ပြောရမယ်အစ်ကို။ ဒါကြောင့် ဓာတ်ဂြိုဟ်မပျက်ရင် ကျန်းမာရေး မပျက်နိုင်ဘူး။ ဒီလိုဆို ကိုဝင်းနု မ‌သေနိုင်ဘူး။”

မင်းပြောတာ ဇောက်ထိုးဖြစ်နေတယ်။ စကားစီပုံ မလှဘူး။ အဆီအငေါ်မတည့်ရင် အဓိပ္ပါယ် ပြောင်းသွားနိုင်တယ်။ ပြောရမှာက ကိုဝင်းနုဆိုတဲ့ ဗုဒ္ဓဟူးနာမည်ရှင်ရဲ့ ဓာတ်ဂြိုဟ်ဟာ ဝံသေဖြစ်လို့ သောကြာဖြစ်တယ်။ အဲဒီဝံသေဆိုတဲ့ ဓာတ်ဖက်တော်တဲ့ သောကြာဟာ စန္ဒြောအခါမှာ ပဉ္စပွတ် ဖြစ်နေတယ် အားကောင်းနေတယ်။ ဒါကြောင့် သူဟာ ဓာတ်မပျက်ဘူး။ ဓာတ်မပျက်ရင် ဒီလူမသေနိုင်ဘူး။ ဒီလိုပြောရမယ်။

“ဟုတ်ကဲ့အစ်ကို။”

ဒါဖြင့်ဆက်ပြော။

“ကိုဝင်းနုဟာ ကျန်းမာရေးပျက်ပြီး မသေနိုင်တဲ့အတွက် သက်ရှိအတိုင်းအိမ်က ထွက်သွားရသူ ဖြစ်မယ်။ ဥပမာ အိမ်ထဲမှာ မညီမညွတ်ဖြစ်လို့ ထွက်သွားတာမျိုး ဖြစ်မယ်။ ဒါပေမယ့် သူ့နာမည်ဟာ သာစည်၊ ပင်းယ၊ ဇောက်ထိုး ဖြစ်နေလို့ သူကိုယ်တိုင် အတွေးအခေါ် အယူအဆတွေလွဲပြီး၊ ထွက်တာဖြစ်မယ် အစ်ကို။ ကျွန်တော် ဒါလောက်ပဲ ကြည့်တတ်သေးတယ်။”

အေးအေး အစ်ကို ကျေနပ်တယ်။ မင်းသုံးသပ်တာလည်း မှန်တယ်။ မင်းပြောတာ ဟုတ်တယ်။ ကိုဝင်းနုအိမ်က ထွက်သွားသူဖြစ်တယ်။ ဒါပေမယ့် ရိုးရိုးထွက်တာ မဟုတ်ဘူး။ ဥပဒေကြောင့် ထွက်သွားရတာ။

“ဘယ်လိုထွက်တာလဲ အစ်ကို။”

သူဟာမင်းပြောသလို သာစည်၊ ပင်းယ၊ ဇောက်ထိုးဖြစ်သလို အယူအဆတွေ လွဲခဲ့တယ်။ ဒါကြောင့် အပေါင်းအသင်း အတွေးအခေါ် အသွားအလာ မှားခဲ့တယ်။ ဒီလိုမှားတာကိုလည်း မင်းပြောတဲ့ တနင်္လာ အလယ်ဂြိုဟ် ပြုတ်တယ် ဆိုတဲ့စကားထဲမှာ ပါတယ်လေ။ တနင်္လာပျက်လို့ အပေါင်းအသင်းကြည့် ပေါင်းရမယ်။ မင်းပြောခဲ့သားပဲ။ သူက အပေါင်းအသင်း မှားသွားတာကိုး။ မူးယစ်ဆေးသုံးတဲ့ လူတွေနဲ့မှ သွားပေါင်းတော့ တရားဥပဒေက ဘယ်ချမ်းသာ ပေးလိမ့်မလဲ။

“ဟာ တနင်္လာပျက်သွားတာ တန်းနေတာပဲနော်။”

အေးလေ ဒါကြောင့် သတ္တိရှိရှိ ပြောလို့ ပြောတာပေါ့။ ဒီတော့ ဘာဖြစ်လာသလဲ။ ဆက်ကြည့် မင်းပြောသလို အခြေမပြုတ်ဘူး။ အခြေအမြစ်ဂြိုဟ်ပေါ်မှာ မိတ်ဂြိုဟ်စီးထားတယ် ဆိုတော့ အခြေအမြစ်ခိုင်တယ်။ သူက အိမ်ပြောင်းရတာ မဟုတ်ဘူး။ သူ့အိမ်က ဒီတိုင်းရှိနေတာပဲ။ မင်းပြောတဲ့ အညွန့်ဂြိုဟ် ကြာသပတေးပေါ်မှာ ခေမာရန်စီးထားတယ် ဆိုတဲ့အတိုင်း အညွန့်ပဲ ကျိုးသွားတာပေါ့ကွာ။ လူဟာ ထောင်ကျတယ်ဆိုရင် အညွန့်ကျိုးပြီပေါ့။ မဟုတ်တာ လုပ်တာကိုး။ 

နောက်ပြီး ထပ်ပြောမယ်။ မင်းပြောသလို မွေးနံဗုဒ္ဓဟူးကို အတွင်းရန် အင်းဝတော်တဲ့ တနင်္ဂနွေ စီးထားလို့ သင့်မြတ်ရာက နေခွဲခွာခြင်းတွေ ဖြစ်တတ်တယ်။ အိမ်က ထွက်ရတတ်တယ်ဆိုတာ ဟုတ်နေသားပဲ။ မိသားစု အုပ်စုကနေ ခွဲခွာရတာကိုး။ နောက်ပြီး ကနဦး စပြောခဲ့တဲ့ တနင်္ဂနွေ ခိုက်နေလို့အလုပ်တို့၊ အိမ်တို့ အကြီးအကဲတို့ အတွက်စိတ်ဆင်းရဲ နေရတတ်တယ် ဆိုတာကို လေ့လာလိုက်ရင် ဟုတ်သားပဲ။ အခု သူသွားနေရတဲ့ နေရာဟာ ကိုယ့်အိမ်မဟုတ်တော့ စိတ်ဆင်းရဲနေရပြီပေါ့။

သူ့မိဘတွေနဲ့ ခွဲပြီးသွားရတော့ အကြီးအကဲတွေ စိတ်ဆင်းရဲနေရပြီပေါ့။ မိဘကို သတိရရင် ပြေးတွေ့လို့ ရတာမှမဟုတ်ဘဲ။ အလုပ်ကတော့ ထားပါတော့။

“ဒါဆို ကျွန်တော်နီးစပ်တယ်နော် အစ်ကို။”

ဒါပေါ့ နီးစပ်တာပေါ့၊ အဲဒီလိုမြင်နေရမယ်၊ သိနေရမယ်။ မင်းပြောတာ မှန်တယ်။ ကိုဝင်းနုဟာ ဆေးသမားတွေနဲ့ ပေါင်းပြီး အဖမ်းခံရလို့ ပြစ်ဒဏ်ကျခံသွားရပြီ။ ဒါအပေါင်းအသင်းမှားသွား လို့ဖြစ်တာ။ ဒါကြောင့် အပေါင်းအသင်းကြောင့် ဂုဏ်တက်တယ်။ အပေါင်းအသင်းကြောင့် ဂုဏ်ပျက်တယ်လို့ ရှေးလူကြီးသူမတွေ ဆုံးမခဲ့တာပေါ့ကွာ။ ခုတော့ အဲဒီလူထိပြီ။

မင်းပြောသလို မသေဘဲနဲ့ အရှင်လတ်လတ် အိမ်ကထွက်ရတာပေါ့ကွာ။ မှန်ပါတယ်။ ငါ့ညီမ ဆိုးပါဘူး။ မင်းမှာတစ်ခုပဲ လိုနေတယ်။ ဆုံးဖြတ်ရဲဖို့ပဲ။ ကိုယ်ပြောနေတာကို ပြန်လှန်မေးခွန်း ထုတ်နေစရာမလိုဘူး။ ရဲရဲသာပြော။ မှားတော့လည်း ဘာဖြစ်လဲကွာ။ အမှန်တရားဆိုတာ အမှားမရှိဘဲ ဖြစ်မလာဘူးဆိုတာ ငါ့ညီ မြဲမြဲမှတ်ထား၊ ရဲဖို့ပဲ လိုတယ်။ ဥပမာကွာ ကလေးတစ်ယောက်ဟာ ဗွက်ထဲ၊ မြောင်းထဲ ဆင်းပြီးဆော့တယ် ဆိုပါတော့။ သူ့ဘက်ကကြည့်ရင် သူ့ရဲ့ ဆော့စရာနေမှာကွ၊ မမှားဘူး။ အသိမှ မကြွယ်သေးဘဲကိုး။ အသိကြွယ်တဲ့ လူကြီးတွေရဲ့ အမြင်မှာတော့ ဒီကလေးမှားတယ်ပေါ့။ ဒီလိုပဲ မင်းပြောချင်တာပြော၊ မမှားဘူး။ နောက်တော့ တဖြည်းဖြည်း မှန်လာလိမ့်မယ်။ မှန်တာတွေကို မင်းတွေ့လာလိမ့်မယ်။

“ဟုတ်ကဲ့အစ်ကို။”",
"imagelink":"https://i.pinimg.com/736x/28/ac/bb/28acbb2f970d07b295dabca4dae96909.jpg",
"openlink":"",
"notetext":"",
"videolink":""},
{
"title":"အတွင်း အာယုကပ်",
"subtitle":"စတုရန်းနဲ့ ဆပွတ် နှစ်ခုပူးတာ",
"sirname":"ဆရာ ဦးမောင်မောင်သန်း",
"book":"ကောင်းပြီ။ ဒါလောက်ဆိုရင် အပြင်အာယုကပ်ရဲ့ သတ္တိကို မင်းအများကြီး ဖြည့်တွေးယူလို့ရပြီ။ ဒါဖြင့် အတွင်းအာယုကပ် လည်းဒီလိုပဲ။ သူကတော့ စတုရန်းနဲ့ ဆပွတ် နှစ်ခုပူးတာတို့၊ အဲဒီနှစ်ခုကို အသုံးပြုတာတို့ကို အတွင်းအာယုကပ် လို့ခေါ်ကြတယ်။

ဥပမာ တနင်္ဂနွေအခါ မှာဆိုရင် ဆပွတ် သောကြာနဲ့ စတုရန်း ဗုဒ္ဓဟူးဟာ အတွင်းအာယုကပ်ပဲ။ သူကလည်း အပြင်အာယုကပ် သဘောနဲ့ ခပ်ဆင်ဆင်ပဲ။ နမူနာပြောရရင် လူတစ်ယောက်ဟာ နေမကောင်းဘူး ဆိုပါတော့။ အဲဒီလူမမာကို အခြားလူတစ်ယောက်က ကျွေးလို့ဖြစ်စေ၊ အဲဒီလူမမာ ကိုယ်တိုင် စားမိလို့ဖြစ်စေ၊ အစားမှားရော ဆိုကြပါစို့။ အဲဒီလို မှားသွားတဲ့ အစားဟာ တနင်္ဂနွေ ဆိုပါတော့ကွာ။ အဲဒီတနင်္ဂနွေနံကို ခယားဇောက်တိုင်ထူ၊ သူရဇ္ဇတိုင်ပေါ့။ အဲဒီ သူရဇ္ဇတိုင်ရဲ့ ဆပွတ်ဖြစ်တဲ့ သောကြာနံရယ် စတုရန်းဖြစ်တဲ့ ဗုဒ္ဓဟူးနံရယ်ကို အစာအဖြစ် ကျွေးလိုက်ခြင်းကို အတွင်းအာယုကပ် လို့ခေါ်တယ်။ ဥပမာဆိုရင် သရက်သီးလိုမျိုး၊ သက်ရင်းကြီးမြစ် သွေးတိုက် သလိုမျိုးပေါ့ကွာ။ ဒါမှမဟုတ် သောကြာနံ အသီးအရွက်ကို ကျွေးယူရတာမျိုး တိုက်ယူရတာမျိုးပေါ့။ ကုတဲ့ဆရာ ဒါမှမဟုတ် သူ့အိမ်သား တစ်ယောက်ယောက်က ကျွေးရင် တိုက်ရင် ရတယ်။ ဒါအတွင်းအာယုကပ် ဆေးလို့ခေါ်တယ်။ အချို့ကျမ်းတွေမှာတော့ တစ်မျိုးချင်း ကျွေးရင်လည်း ရတယ်လို့ ပြထားတယ်။

ဥပမာ တနင်္လာ ခယားဇောက်တိုင် ထူမယ်ဆိုရင် နာနတ်သီး၊ ပန်းသီး တို့လိုမျိုးပေါ့ကွာ။ တိုင်နဲ့ပြရရင် အဲသလိုမျိုးထွက်လာတာပေါ့ ညီလေးရာ။ အဟောပိုင်း ပညာခန်းနဲ့ ပြောရတော့မယ်ဆိုရင်တော့ အတွင်းအနီးကပ် ပြဿနာ အကောင်းအဆိုးတို့ ကာယကံရှင် ခံစားရမယ့် ရောဂါဝေဒနာတို့ ထွက်လာတာပေါ့။ ဒါကလည်း ခုန အပြင်အာယုကပ် သင်ခဲ့သလိုမျိုးပဲ။ အတည့်ဆိုရင် အကောင်း၊ ဇောက်ထိုးဆိုရင် အကောင်းရဲ့ ဆန့်ကျင်ဘက်ကို မြင်တတ်အောင်ကြည့် ဟုတ်ပြီလား။

“ဟုတ်ကဲ့ အစ်ကို။”

ဟုတ်ရင် အတွင်းအာယုကပ် ပညာခန်းကို ကျန်းမာရေးအပိုင်း ဆေးအပိုင်းနဲ့ မဟုတ်ဘဲ၊ တို့ရဲ့ အဟောပညာ ပိုင်းကနေ လေ့လာလိုက်ရအောင်။ အတည့်ဆိုတာကတော့ အကောင်းပေါ့ကွာ။ ဇောက်ထိုးဖြစ်ခဲ့ရင် အလယ်အခြာ မူလဂြိုဟ်ဟာ တစ်နည်းနည်းနဲ့ ထိခိုက်ပြီသာမှတ်။

“အပြင်အာယုကပ်မျိုးပေါ့နော် အစ်ကို။”

အေး သဘောချင်းက အပြင်နဲ့ အတွင်းတည်ပုံပဲ ကွာတယ်။ အတည့်သဘောနဲ့ ဇောက်ထိုး သဘောက အတူတူပဲ။ အတွင်းအာယုကပ် တစ်ခုသာတာက အတည့်တောင် သိပ်စိတ်ချလို့ မရဘူး။ ဘာလို့လဲဆိုတော့ ပညာခန်း တစ်ကွက် မြင်ဖူးတယ်။ တီဆားဖြူး ထွန့်ထွန့်လူး ဆိုတဲ့ ပညာခန်းပဲ။

ဒါပေမယ့် ဘယ်လောက်ပဲ အတည့်ဖြစ်နေပါစေ အလယ်အခြာဂြိုဟ်ကို ညှပ်သတ်တတ်တဲ့ သတ္တိရှိတယ်လို့ ပညာရှိတွေက ဆိုတယ်။ တိုင်နဲ့ပြရရင် အဲသလို ထွက်လာတယ်။ စနေနံကို အင်္ဂါနဲ့ ကြာသပတေး ညှပ်သတ်တဲ့ ပညာခန်းပေါ့ကွာ။ အဲသလို ညှပ်သတ်ရင် အလယ်အခြာ ဂြိုဟ်ဟာ ပြိုပျက်သွားရပြန်ရော။ တီကောင်ဟာ ဆားဖြူးရင် ထွန့်ထွန့် လူးသွားတယ် မဟုတ်လား။ ခေါ်ရမှတ်ရ လွယ်အောင် သတ်မှတ်ပေးထားတဲ့ ပညတ်တစ်ခုဖြစ်သွားတာပေါ့။ တကယ်လည်း မှတ်မိသွားတယ်။ ဒါပေမယ့် ဉာဏ်လိုတယ်ဆိုတာ အများကြီး အကြောင်းရှိတယ်။ မင်း စဉ်းစားကြည့်လေ။ တီဆားဖြူး ကိန်းမိမှာ ကြောက်တယ်ဆိုရင် စနေသားသမီးများဟာ စံပယ်ပန်းပွင့် ဆောင်လို့ လှူလို့ မရတော့ဘူးတဲ့လား။ မင်း စဉ်းစားကြည့်၊ ဆီးဖြူသီး စားလို့မရတော့ဘူးတဲ့လား။ ဆေးအဖြစ်ကော ဆားမီးဖုတ် လျှက်လို့ မရတော့ဘူးတဲ့လား။

“အဲဒါတွေကျတော့ ကျွန်တော် ဉာဏ်မမီတော့ဘူး အစ်ကို။ ဘယ်လိုကြည့်ရမလဲ မသိတော့ဘူး။”

အေး မှတ်ထား။ အင်္ဂဝိဇ္ဇာပညာမှာ အကြောင်းဆိုတာ ရှိတယ်။ အကြောင်း မညီညွတ်ဘဲနဲ့ အကျိုးတစ်ခု ဖြစ်လာဖို့မလွယ်ဘူး။ ပြီးတော့ အခါလိုတယ်။ အခါတစ်ခုရဲ့ သတ္တိဟာ အင်္ဂဝိဇ္ဇာမှာ အသက်ပဲ။ အဲဒီလိုအကြောင်းတွေ၊ အကျိုးတွေ၊ အခါတွေ သိလာမှ ခုနတီဆားဖြူးကိန်း အလကားထားခဲ့တာ မဟုတ်ဘူးဆိုတာ ထင်ရှားတော့တာပဲကွာ။ ထိတာမှ သိပ်ထိတာ။ တီဆားဖြူး ထွန့်ထွန့်လူး ဆိုတဲ့အတိုင်း တန်းထိတာပဲ။ အကြောင်းအကျိုး မခိုင်မာလို့ကတော့ တီဆားဖြူးကိန်းက မထိခိုက်ပါဘူး။ ဒါကိုလည်း မြင်တတ်မှ ပညာရှင်ကြီးတွေရဲ့ ကျေးဇူးကိုသိတာကွ။ ရမ်းပြီး တီဆားဖြူး လို့မရဘူး။

“အစ်ကို ပြောတဲ့ ဇောက်ထိုးဖြစ်သွားရင် ပိုဆိုးတာပေါ့နော်။”

ဆိုးတာပေါ့။ တနင်္ဂနွေသား တစ်ယောက်ကို လက်တွေ့ပြခဲ့ဖူးတယ်။ ဒါကလည်း ပညာကို ထိခိုက်လို့ပါ။ သူခိုက်တဲ့အခါမှာ ထန်းသီး စားခိုင်းတယ်။ ပြီးတော့ ပူရီ စားခိုင်းတယ်။

“သူခိုက်တဲ့အခါဆိုတာ စန္ဒြောအခါပေါ့နော် အစ်ကို။”

အေး ဟုတ်တယ်။ စန္ဒြောအခါမှာ အတွင်းအာယုကပ်က စနေနဲ့ ကြာသပတေးလေ။ အဲသလိုလည်း စားပြီးရော ညနေစောင်းကျတော့ သူဝမ်းကိုက်တော့တာပဲ။ ဒါဇောက်ထိုးရဲ့ဘသတ္တိ။

“သတ္တိက ပြတာတော့ ပြတာပဲနော် အစ်ကို။”

အေး ဒါကြောင့် အတည့်ဆိုပြီး ဖြစ်တာလည်း ရှိတယ်။ ဇောက်ထိုးမှ ဖြစ်တယ် မအောက်မေ့နဲ့။ ခုနပြောတဲ့ အကြောင်းအကျိုး အချိန်အခါဆိုတာ လိုတယ်ကွ။ ဒါပေမယ့် အကြောင်းမရှိ အကျိုးမမိ ဘဲနဲ့ကတော့ အတွင်းအာယုကပ်တိုင်း ရှောင်ရန်ဆိုပြီး မတွေးလေနဲ့။ တီဆားဖြူးကိန်း မိတိုင်း ညှပ်သတ်တယ် မအောက်မေ့နဲ့။ ဆပွတ်နဲ့ စတုရန်းညှပ်တိုင်း ရှောင်ရန် မအောက်မေ့နဲ့။ သောကြာသား ကြောင်လျှာသီးစားလို့ ဘာမှမဖြစ်ဘူး။ ကြာသပတေး သားသမီးတွေ ဩဇာသီး စားလို့ ဘာမှမဖြစ်ဘူး။ ဗုဒ္ဓဟူးသားတွေ ဒိန်ချဉ်သောက်နေကြတာ ကျန်းမာရေးတောင် ကောင်းနေသေး။ ဇောက်ထိုးပြောရရင် ဗုဒ္ဓဟူးသားတွေ ကုလားထိုင် ထိုင်လို့ဘာမှမဖြစ်ဘူး။ တနင်္လာသားသမီးတွေ ဒံပေါက်စားလို့ ဘာမှမဖြစ်ဘူး။ တနင်္ဂနွေသားသမီးတွေ သရက်သီးစားလို့ ဘာမှမဖြစ်ဘူး။ ဒါတွေကို လိုက်ကြည့်နေ လို့ကတော့ပညာနဲ့ မတူတော့ဘဲ ခပ်ကြောင်ကြောင် အတွေးအခေါ်တွေ ဖြစ်သွားလိမ့်မယ်။ မင်းတိုင်တွေ ထူကြည့်လေ။

“ဟုတ်တယ်နော် အစ်ကို။ ဒါတွေက လူနဲ့ လူ့ပတ်ဝန်းကျင်မှာ အမြဲတွေ့ထိနေရတဲ့ ပစ္စည်းတွေ အစားအသောက်တွေပဲ။”

အေးလေ အဲဒါသာ စဉ်းစားကြည့်။ ဒါတွေကို ပညာရပ်ကြီးတစ်ခုလို ရှောင်ရမယ်။ ဘာညာပြောရင် ပြောတဲ့လူဟာ အရှက်မရှိလို့ကွ။ အင်မတန်မှ ရှက်ဖို့ကောင်းတဲ့ ကိစ္စတွေ။ ဒါပေမယ့် အစ်ကို သိရသလောက် မြင်နေတွေ့ နေရသလောက်တော့ အရှက်မရှိကြပါဘူးကွာ။ ခုချိန်ထိ မည်းမည်းမြင်ရာ ပညတ်တွေလျှောက်တပ်ပြီး ပြောနေကြတာပါ။ အဲဒီလို မည်းမည်းမြင်ရာ ရမ်းသန်းပြီးနေလို့ ဒီကနေ့ တန်ဖိုးမဖြတ်နိုင်တဲ့ ပညာရပ်တွေဟာ လူတွေသရော်စရာ လှောင်စရာ လုံးလုံးကို ဖြစ်ရတော့တာပေါ့။ ဒါကြောင့် မှတ်ထား။ လောကမှာ ထိုင်သင့်တဲ့ အရာဆိုတာ ထိုင်အပ်တယ်။ စားသင့်တဲ့ အရာဟာ စားအပ်တယ်။ ခုနပြောတဲ့ အကြောင်းအကျိုး အထိအရောက်မရှိဘဲ ကိုယ်ပြောတိုင်း ဖြစ်ရမယ်ဆိုလို့ မရဘူး။ ပညာဟာ ပညာအတိုင်း သူ့ဟာသူ တည်နေတယ်။ အဲ့သလို ရမ်းပြောတာကို ဉာဏ်ကွန့်တယ် မခေါ်တော့ဘူး။ ခုခေတ်စကားနဲ့ ပြောရရင် ကြောင်သွားပြီလို့ညခေါ်တယ်။ ဒါကြောင့် တွေးတာခေါ်တာ မကြောင်နဲ့၊ ဘောင်နဲ့စည်းနဲ့ ဖြစ်ပါစေ။

“ဟုတ်ကဲ့ပါ။”

အေး အတည့်ဖြစ်ဖြစ်၊ ဇောက်ထိုးဖြစ်ဖြစ် ဒီလိုကိန်းရဲ့ တည်ပုံ အသုံးချပုံက အတွင်းအာယုကပ် ဟေ့လို့ဆိုလိုက်တာနဲ့ အတွင်းအာယုကပ် သတ္တိရှိနေပြီ ဆိုတာမှတ်ထား။ အတွင်းအာယုကပ်နဲ့ ပတ်သက်ပြီး ပြောရရင်တော့ အများကြီးပေါ့ကွာ။ လက်တွေ့တွေလည်း အများကြီးပေါ့။ အတွင်းအာယုကပ် ဆိုတဲ့အတိုင်း ကျန်းမာရေးကပိုပြီး ပေါ်လွင်တယ်။

ဥပမာ အင်္ဂါအခါမှာ အောင်သက် ဆိုတဲ့လူတစ်ယောက် တွေ့ဖူးတယ်။ သူက အစ်ကို့ကိုလည်းမြင်ရော ဆီးရောဂါဖြစ်နေလို့ ဆရာကောင်းကောင်း ရှိရင်ပြောပြပါလို့ ပြောဖူးတယ်။ ဒါဥပမာ။ အဲသလို တွေ့ခဲ့တာတွေ ပြောရရင်တော့ အများကြီးပေါ့ကွာ။ ဆုံးမှာ မဟုတ်ဘူး။ ဒီတစ်ယောက်လောက်ကို အခြေခံလိုက်ရင် ကျန်တဲ့နေ့သားသမီးတွေ အဖြစ်အပျက်တွေကို ငါ့ညီ မြင်တတ်လောက်ပါပြီ။ အတွင်းအာယုကပ် အဟောပိုင်းကို ပြောတာနော်။

“ဟုတ်ကဲ့ ကျွန်တော်ကြိုးစားပါ့မယ်။”

ဒါဖြင့် အင်္ဂဝိဇ္ဇာပညာမှာ သွက်သွက်ဟောလို့ရတဲ့ အထက်ကပ်လျက် ဂြိုဟ်တွေအကြောင်း သွားကြရအောင်။",
"imagelink":"https://i.pinimg.com/736x/7d/43/1b/7d431baa4a5d877d70e9f2affb4805e6.jpg",
"openlink":"",
"notetext":"",
"videolink":""},
{
"title":"အပြင် အာယုကပ်",
"subtitle":"တိုင်ထိပ်နဲ့တိုင်ခြေကို ကြိုးလေး တစ်ချောင်းလိုဆွဲ",
"sirname":"ဆရာ ဦးမောင်မောင်သန်း",
"book":"အပြင်အာယုကပ်ဆိုတာ တိုင်တစ်တိုင် တစ်မျိုးပြောရရင် အခါတစ်ခါရဲ့ ထိပ်ဆုံးဖြစ်တဲ့ ပဉ္စပွတ်ဂြိုဟ် အောက်ဆုံးတိုင်ခြေဖြစ်တဲ့ တြိရန်းဂြိုဟ်ကို ခေါ်တယ်။ ဥပမာကွာ သူရဇ္ဇအခါမှာ ဆိုကြပါစို့။

တိုင်ထိပ်နဲ့ တိုင်ခြေကို ကြိုးလေးတစ်ချောင်းလို ဆွဲပြီးခေါ်လို့ အပြင်အာယုကပ်ကြိုးလို့ လွယ်လွယ်ခေါ်လိုက်တာပဲ။ တစ်ခု သိထားရမှာက အဲဒီအပြင်အာယုကပ် ဆိုတာကျန်းမာရေးမှာ သုံးသပ်တယ် ဆိုတာကိုပဲ။

“ဗျာ ကျန်းမာရေးဟုတ်လား အစ်ကို ဒါဖြင့် ဟောလို့ မရဘူးပေါ့နော်။”

ဒီလိုမတွေးနဲ့ ညီလေး။ ရှေးရှေးက ဆရာတော် ဘုရားကြီးတွေ၊ ပညာရှိကြီးတွေ ဆုံးမခဲ့တဲ့ ထဲဝယ်ဉာဏ်ရှိ မဆုံးတည်း ဆိုတဲ့စကား ရှိတယ်လေ။ တို့ခေတ်မှာ တို့အတွေး တို့အမြင်နဲ့ တွေးရမှာပေါ့။ တွေးခေါ်ပိုင်ခွင့်ဆိုတာ လူတိုင်းမှာ ရှိတယ်လေကွာ။ ဒါတော့ မင်းနားလည်ထား ရလိမ့်မယ်။ ခေတ်ရေစီးကြောင်းဆိုတာ အသံတိတ် စီးနေတာကွ။ ခေတ်နဲ့အညီ တွေးခေါ်မှု ရှင်သန်ရမယ်။ စာအုပ်ကြီးအတိုင်း မလုပ်ရဘူး။ ကျမ်းကြီးအတိုင်း မလုပ်ရဘူး။ ကျမ်းကြီးအတိုင်း မလျှောက်ရဘူး။ ကျမ်းကြီးထဲမှာပဲ တဝဲလယ်လယ် ဖြစ်နေလိမ့်မယ်။ ဘယ်တော့မှ ပေါက်ထွက် မလာတော့ဘူး။ ဒါကြောင့် မင်းတို့ငါတို့ခေတ်မှာ ပညာဟာ ရှင်သန်နေရမယ်။ ရှင်သန်အောင်လည်း တွေးရမယ်။ ဒီတွေးခေါ်မှုတွေ၊ အမြင်ရှင်သန်မှုတွေဟာ (၇) ရက်သားသမီးတွေအတွက် ကြီးကြီးကျယ်ကျယ် ပြောရရင် တို့လူမျိုးတွေအတွက် အကျိုးရှိရမယ်ဆိုရင် တစ်ထောင့်တစ်နေရာရာမှာ သွားပြီး ထိထိရောက်ရောက် အကျိုးပြုမယ်ဆိုရင် တို့မှတ်တမ်း ပြုရလိမ့်မယ်။ ပညာရှင်ကြီးတွေဆိုတော့ ဒီလိုပဲ ရှေးရှေးတုန်းက ရှာဖွေလာခဲ့ကြရတာပဲ မဟုတ်ဘူးလား။

“ဟုတ်ပါတယ် အစ်ကို။”

အင်မတန်လှတဲ့ ပရိဘောဂကြီးတွေကိုသာ မြင်တတ်တဲ့လူ၊ ကြည့်တတ်တဲ့လူဟာ ကျွန်းစားပွဲကြီးတွေ၊ ကျွန်းဗီရိုတွေ၊ ကျွန်းဆက်တီ ခုံကြီးတွေကိုသာ သိကောင်းသိလိမ့်မယ်။ လမ်းဘေးမှာ ပေါက်လာကာစ ကျွန်းပင်ပေါက် တစ်ပင်ကို အထင်ကြီးချင်မှ ကြီးလိမ့်မယ်။ ဒီလိုကျွန်းပင် ပေါက်လေးကနေ နှစ်ရှည်လများ ကြာလာတဲ့အခါ ကြီးမားလွန်းလှတဲ့ ကျွန်းပင်ကြီး ဖြစ်လာပြီး အဲဒီကျွန်းပင်ကြီးက လူသားတွေ အကျိုးပြုဖို့ အသုံးအဆောင် ပစ္စည်းတွေဖြစ်လာ ရတယ်ဆိုတဲ့ အထိဘယ်သူမှ မတွေးကြတော့ဘူး။ တန်းဖိုး မသိကြတော့ဘူး။

“ဟုတ်တယ်နော် အစ်ကို။”

အေးမှတ်ထား၊ အဟောင်းဆိုတာ အသစ်က သွားတာကွ။ ဆရာကောင်း ဖြစ်လာဖို့ တပည့်ကောင်းအဖြစ် ကြုံခဲ့ဖူးမှ တန်ဖိုးဆိုတာ ခုန ပြောခဲ့သလို အချိန်တိုတိုနဲ့ တွက်ရင် မှားသွားလိမ့်မယ်။ ဒါကို ညီလေး လက်ခံလား။

“လက်ခံပါတယ်။”

ကိုင်း လက်ခံရင် အပြင်အာယုကပ်ကို သွားကြရအောင်။ အပြင်အာယုကပ်ကို ပြင်ပလိမ်းကျံ လွန်တို့ပြန်ထပ်မံအာယုဖြေ ဆိုပြီး အတုလ ဆရာတော်ဘုရားကြီးက မိန့်ကြားတော်မူခဲ့တယ်။ အပြင်အာယုကပ် ဆိုတာကျန်းမာရေးကြောင့် ခန္ဓာကိုယ်ကို လိမ်းတဲ့ပြုတဲ့အခါ အဲဒီလိမ်းဆေးက မတည့်ဘူး ဆိုကြပါစို့၊ ထားပါတော့ကွာ။

လိမ်းဆေးဟာ တနင်္ဂနွေနံ အုန်းခေါက် ဆိုပါတော့။ အဲဒီ အုန်းခေါက်ဆိုတဲ့ တနင်္ဂနွေနံကို ခယားဇောက်တိုင်ထူ သူရဇ္ဇတိုင်ပေါ့၊ အဲဒီတိုင်မှာရှိတဲ့ ပဉ္စပွတ် ကြာသပတေးနံနဲ့၊ တြိရန်းအင်္ဂါနံ နှစ်ခုပေါင်း နံတွဲအသီး၊ အပွင့်၊ အရွက်၊ အခက်တို့ကို ဓာတ်ခိုက်ဖြေတဲ့ အနေနဲ့ ခန္ဓာကိုယ်ကို ပြန်ပြီးလိမ်းကျံရမယ့် သဘောပဲ။ အဲဒါ အပြင်အာယုကပ်။

“ဪ် ဒီလိုဆိုတော့လည်း ရှင်းသွားပါပြီ အစ်ကို။”

အေး အဲဒီမှာ အတွေးအမြင် လိုလာပြီ။ ဘာလဲဆိုတော့ တိုင်တစ်တိုင်ကို မင်းကြည့်လိုက်၊ ပဉ္စပွတ်နဲ့ တြိရန်းဘယ်ဟာက အပေါ်လဲ ဘယ်ဟာက အောက်လဲ။

“ပဉ္စပွတ်က အပေါ်ပါ၊ တြိရန်းကအောက်။”

ဒါဖြင့် ကြိုးလေးတစ်ချောင်း ဆွဲကြည့်လိုက်။ ပဉ္စပွတ်ကနေ တြိရန်းကို ဆွဲရင်ဘယ်လိုလဲ။

“ဇောက်ထိုးလို ဖြစ်နေပါတယ်။”

တြိရန်းကနေ ပဉ္စပွတ်ကို ဆွဲရင်ကော။

“အတည့်ပါ။”

ဒါဆို အပြင်အာယုကပ်ကို အတည့်နဲ့ ဇောက်ထိုး ခွဲကြည့်ကြမယ်။ အစ်ကို မင်းကို ပြောဖူးတယ်နော်။ သဘာဝတစ်ခုဟာ အတည့်အနေအထားကနေ ဇောက်ထိုး ဖြစ်သွားပြီဆိုရင် သက်ရောက်မှု တစ်ခုရောက်လာစမြဲ ဆိုတာလေ။

“ဟုတ်ကဲ့။”

ဒါဖြင့် အစ်ကို ပြောမယ်။ စန္ဒြောအခါဟာ သောကြာသားများ လာမေးရင် ဘယ့်နှယ့်နေမလဲ။

“ဟာ ကောင်းတာပေါ့ အစ်ကိုရဲ့၊ စန္ဒြောအခါမှာ သောကြာက အမြင့်ဆုံးပဲလေ။”

ဟုတ်ပြီ။ ဒီလိုဆို သောကြာသား သန်းဝေ လာမေးမယ် ဆိုပါတော့ မင်းဘယ်လိုပြောမလဲ။

“သန်းဝေ သန်းဝေ၊ သန်းဝေ ဆိုရင်တော့ ကောင်းတယ်လို့ ကျွန်တော်တစ်ထစ်ချ မပြောရဲတော့ဘူး။ အစ်ကို အခုသင်ပေးထားတဲ့ အတိုင်းဆိုရင် စန္ဒောအခါရဲ့ တိုင်ထိပ်နဲ့ တိုင်ခြေပဲ၊ ဇောက်ထိုး ဖြစ်နေတယ်။”

အေးဟုတ်တယ်။ သူဟာ ဘာလုပ်လုပ် ဇောက်တိဇောက်ထိုး နိုင်လွန်လွန်းလို့ ငွေဆုံးရှုံးမှု၊ မလိုလားအပ်ဘဲ ငွေကုန်ကျမှုတွေကြောင့် အစ်ကို့ဆီ ရောက်လာတဲ့ သန်းဝေပဲ။ သူဟာ မြေကွက် တစ်ကွက် ရောင်းလိုက်ရလို့ ရတဲ့ငွေနဲ့ ကားတစ်စီး ထောင်လိုက်တယ်။ ကားအကြောင်း နားလည်လို့ မဟုတ်ဘူးနော်။ သူများမြှောက်ပေးလို့ လုပ်လိုက်တာ။ မြှောက်ပေးတဲ့လူက အလုပ်မရှိတဲ့လူ၊ အလုပ်မရှိတော့ သန်းဝေ ကားဝယ်ပြီးတာနဲ့ သူကမောင်းမယ်ပေါ့ကွာ။ အကြံ ကြီးကြီးနဲ့ပေါ့။ ဝယ်လည်းဝယ် ဖြစ်တယ်။ မောင်းလည်းမောင်း ဖြစ်တယ်။ လိုင်းကားပဲ လူမတန်တဆ တင်မှတော့ နေ့ရှိသမျှ ပြင်ရတော့တာပေါ့။ တော်ကြာ လေးကျိုး ပြန်ပြီ၊ တော်ကြာ ဘီးကွဲပြန်ပြီနဲ့ ကားထဲကို ပြန်ထည့် လိုက်ရတဲ့ငွေ မနည်းဘူး၊ သုံးလလောက်လည်း ကျရော အင်ဂျင်ချရပါလေရော။ ထိတော့တာပေါ့ သန်းဝေ။ အဲဒီလိုနဲ့ ကားက အကျိုးမပေးတဲ့အပြင် ကားထဲကို ထည့်နေရတာနဲ့ပဲ သန်းဝေ တစ်နှစ်မပြည့်ခင် နာလန် မထူတော့ဘူး။ ကားရှိပါလျက်နဲ့ ကြွေးခါးစောင်း လောက်ရောက်လာတယ်။

“လည်ပင်းခိုက်တာ မဟုတ်ဘူးလား အစ်ကို။”

လည်ပင်းမခိုက် သေးဘူး။ ကားမောင်းတဲ့ ဒရိုင်ဘာနဲ့ပဲ အကျိုးမပေးသလား၊ ကားနံပါတ်ကပဲ အကျိုးမပေးသလား။ ကားထောင်လို့ ကားနဲ့စီးပွားရှာလို့ မရတဲ့နှစ် ဖြစ်နေလို့လား အစ်ကိုမသိဘူး။ တစ်ခုခုတော့ တစ်ခုခုပဲ။

“ဟင် အစ်ကို သေချာတွက်ပြီး မတားလိုက်ဘူးလား။”

သူ့ဟာသူ လုပ်တာကွ၊ အဲဒီကားထောင်ပြီး တစ်နှစ်ကျော်လို့ မင်းခုန ပြောသလို ကြွေးလည်ပင်း ခိုက်တော့မှ အစ်ကို့ဆီကို ကားရောင်းဖို့လာတာ။ ဪ် ဒီတော့ မင်းစဉ်းစားကြည့်။ အပြင်အာယုကပ်ဟာ ကျန်းမာရေးအတွက် ဟုတ်ပါတယ်။ ကျမ်းကြီးတွေကလည်း ဒီလိုပဲ ပြထားတယ်။ ကဲဒါဖြင့် ဟောတဲ့ကဏ္ဍမှာ ခုလိုသုံးသပ်ပြီး ပြောမယ်ဆိုရင်ကော ဖြစ်မနေဘူးလား။

“ဖြစ်နေပါတယ်။”

ကျမ်းတော်တော် များများကို အစ်ကို ဖတ်ကြည့်တယ်ကွ။ စကားလုံးတစ်လုံး ရှာကြည့်တယ်။ ဘာလဲဆိုတော့ အပြင်အာယုကပ်သည် ကျန်းမာရေး အတွက်သာ သုံးရန်ဖြစ်၍ ဟောပြောရန် လုံးဝခွင့်မပြုပါ ဆိုတဲ့စကားလုံးပဲ။ မတွေ့ဘူးကွ။ အစ်ကိုပဲ မျက်စိရှန်းနေလို့လား ဘာလားတော့မသိဘူး။ ဘယ်ကျမ်းမှာမှ အဲဒီလိုတားမြစ် မထားဘူး။ ဒီတော့ အစ်ကိုလည်း စဉ်းစားလိုက်တယ်။ တားဟယ်ဆီးဟယ် စကားလုံးပါတဲ့ ကျမ်းမတွေ့မချင်းတော့ ငါ ဟောနေလိုက်ဦးမယ်။ တွေ့မှပဲ ဆင်ခြင်တော့မယ်ဆိုပြီး ခုထိ ဟောနေတယ် ပေါ့ကွာ။ ငါက အဟောဝါသနာ ပါလို့လား မပြောတတ်ဘူးကွာ အဟောပိုင်းနဲ့ တွေးခေါ် ကြည့်လိုက်၊ ဟောလိုက်နဲ့ ဟုတ်နေတာပဲ။ အစ်ကိုပြောခဲ့သလို (၇) ရက်သားသမီး အကျိုးရှိပြီ ဆိုရင်ဆေးပဲကုကု၊ ဟောပဲဟောဟော၊ ပညာဟာပညာပါပဲကွာ။ ဒီကျမ်းက ဒီလိုဆိုတယ်။ ဟိုကျမ်းက ဟိုလိုဆိုတယ်။ ကျွန်တော်က ဒီလိုတွေးကြည့် လိုက်တာ ဒါထွက်လာပါတယ်လို့ သုတေသနပြုပြတဲ့ သူကိုဘယ်ဥပဒေကမှ အရေးမယူလောက်ပါဘူး။ အဲ အပြောသဘော အကျိုးရှိစေမယ့် သဘောဖြစ်ဖို့တော့ လိုလိမ့်မယ်ကွ။ သဘောပေါက်လား။

“ဟုတ်ကဲ့ ပေါက်ပါတယ်။”

ဒါဖြင့် အပြင်အာယုကပ်ကို ပြန်ဆက်ရအောင်။ သူလုပ်တာကိုင်တာတွေ၊ ကြုံခဲ့တာတွေဟာ ဇောက်တိဇောက်ထိုးချည်းပဲ ဖြစ်မနေဘူးလား၊ ကားထောင်တယ် ကြွေးတင်တယ် ဆိုတာ စီးပွားရေး ဇောက်တိဇောက်ထိုး နိုင်တာမဟုတ်ဘူးလား။

“ဟုတ်ပါတယ် အစ်ကို။”

အေးပေါ့။ ဒါဖြင့် အပြင်အာယုကပ်ဟာ ဇောက်ထိုး ဖြစ်နေလို့ပေါ့။ သန်းဝေဆိုတဲ့ နာမည်ဟာ အပြင်အာယုကပ် ဇောက်ထိုးဖြစ်နေလို့ပေါ့။ မင်းအဲဒီမှာ သတိထားလိုက်စမ်း။ အပြင်အာယုကပ် ဇောက်ထိုးဖြစ်တာနဲ့ မူလအလယ်အခြာ တနင်္လာနံတွေ အကုန်ထိခိုက်နစ်နာ ဆုံးရှုံးကုန်တာ မဟုတ်ဘူးလား။

“ဟုတ်ကဲ့။”

သစ်ပင်တစ်ပင်ကို ဆွဲနုတ်ပြီး ဇောက်ထိုးထောင်ထား သလိုဖြစ်သွား ရတော့တာပေါ့။

“မူလတနင်္လာနဲ့လည်း သန်းဝေနဲ့ သောက (၆-၂) နော် အစ်ကို။”

အဲဒါ မတွေးနဲ့ဦး၊ ဇောက်ထိုး သန့်သန့်လေးပြနေတာ။ ဇောက်ထိုးကိုပဲ ကြည့်။ မူလကြည့်ပုံကို အခုမှ ထည့်ပြောသွားမယ်။ တစ်နေ့ပေါ့ကွာ။ အစ်ကို့သူငယ်ချင်းနဲ့ အမှတ်မထင် ဆုံလိုက်တယ်။ အခါက သူရဇ္ဇအခါကြီး သူငယ်ချင်းနာမည်က မြဆောင်တဲ့။

“မြဆောင်ဆိုတော့ အပြင်အာယုကပ် ဇောက်ထိုး ဖြစ်ပြန်တာပဲ။”

အေး။ အစ်ကိုလည်း အပြင်အာယုကပ်ကို လူပေါင်းများစွာနဲ့ သုတေသနပြုနေတဲ့ အချိန်ဖြစ်နေတော့ မြဆောင် မင်းစီးပွားရေး သိပ်မကောင်းပါလားလို့ ပြောလိုက်မိတယ်။ မြဆောင်ကလည်း ဝန်ခံတယ်။ ဟာ သူငယ်ချင်းရယ် ဟုတ်ပါတယ်။ မင်းပြောတာ ငါ့စီးပွားရေးတွေ မကောင်းတာမဟုတ်ဘူး။ ကျကို နေတာပါတဲ့။ အစ်ကိုထပ် ပြောလိုက်တယ်။ မင်းမှာ အတိုက်အခံတွေ ရှိနေပါလားဆိုတော့။ ဟာ သူငယ်ချင်းရယ် မင်းဘာပညာတွေ တတ်ပြီးများ ဘယ်လိုလုပ်သိနေသလဲ။ လုပ်စမ်းပါဦးကွာ မှန်လိုက်တာတဲ့။ အစ်ကိုက ပြုံးလိုက်တယ်။ အဲဒါ မင်းသိလား။

“ဗျာအစ်ကို။

ဘာလို့ပြုံးလိုက်တာလဲ၊ မင်းသိလို့လား။

“ကိုမြဆောင်ဟာ တနင်္ဂနွေအခါမှာ အပြင်အာယုကပ် ဇောက်ထိုး ဖြစ်နေတာတော့ သိတယ်အစ်ကို၊ အစ်ကိုပြောတဲ့ အတိုက်အခံတွေ ရှိနေပါလားဆိုတဲ့ စကားဘာနဲ့ပြောလိုက်မှန်း ကျွန်တော်မသိဘူး။”

မောင်အောင်မြတ် မောင်အောင်မြတ်၊ တစ်ခါတစ်ခါ မင်းဟာ ဟုတ်မလိုလိုနဲ့ အဖျားရှူးသွားတတ်တယ်။ ငါ့ညီဟာ တော်မလိုလိုနဲ့။

“အဲဒီလို အတိုက်အခံတို့ ဘာတို့ကျတော့ ခေါင်းစွဲတို့ ဘာတို့နဲ့များဆိုင်နေတယ် ထင်လို့ပါ အစ်ကိုရဲ့။ အတိုက်အခံ ရှိတယ်လို့ ဘာတို့ ပြောနိုင်တယ်ဆိုတာ။”

တော်တော် မင်းပြောတာနဲ့ ငါ့ပညာတွေ အလကားဖြစ်ပြီး ခေါင်းစွဲ ဖြစ်နေဦးမယ်။ ဒီမှာကြည့်။ တနင်္ဂနွေအခါမှာ မြဆောင် ဘယ်လိုနေလဲ။

“အပြင်အာယုကပ် ဇောက်ထိုးလေ အစ်ကို။”

အေးအဲဒီလို ဇောက်ထိုးဖြစ်တာဟာ သစ်ပင်တစ်ပင်ကို ဆွဲနုတ်ပြီး ဇောက်ထိုး ထောင်ထားသလို ဖြစ်သွားရတယ်လို့ ခုနလေးတင် အစ်ကို ပြောခဲ့တယ်။ ခုန စန္ဒြောအခါမှာ လာမေးတဲ့ သန်းဝေ အပြင်အာယုကပ် ဇောက်ထိုး ဖြစ်တော့ မူလအလယ်အခြာ တနင်္လာနံတွေ အကုန် ထိခိုက်နစ်နာ ဆုံးရှုံးရတယ်လို့ အစ်ကို ပြောခဲ့တယ် မဟုတ်လား။

“ဟုတ်ကဲ့။”

ဒါဖြင့် တနင်္ဂနွေအခါမှာ မြဆောင် စီးပွားရေးတွေ ကျနေပါတယ်လို့ ဝန်ခံတယ်။ စီးပွားရေးဟာ ဘာနဲ့ဆိုင်တယ်လို့ အစ်ကိုပြောထားလဲ။

“အပြင်မိတ်ပါ အစ်ကို။”

အေးဟုတ်ပြီ၊ မြဆောင်ရဲ့ အပြင်မိတ်က တနင်္ဂနွေအောင်ပ (၁-၅)၊ တနင်္ဂနွေအခါမှာ မြဆောင် ဇောက်ထိုးဖြစ်တော့ မူလအလယ်အခြာ တနင်္ဂနွေနံတွေ အကုန်ထိခိုက် မကုန်ဘူးလား။ ထိခိုက်ပါတယ်။ ထိခိုက်ရင် တနင်္ဂနွေတွေ ပြိုပျက်ကုန်ပြီပေါ့။ ဒါဖြင့် အပြင်မိတ်ပျက်လို့ စီးပွားရေးတွေ မကောင်းတော့တာ မဟုတ်ဘူးလား။

“အဲဒါလည်းဟုတ်ပါတယ်။”

ဟုတ်ရင် ရှင်းနေတာပဲ။ မိတ်တွေပျက်ပြီ။ မိတ်အား မကောင်းတော့ဘူး။ လောကမှာ အတက်အဆင်းရှိသလို အားနည်းချက်၊ အားသာချက် ဆိုတာရှိတယ်။ အဝင်ရှိရင် အထွက်ဆိုတာရှိတယ်။ ဖြစ်ပြီဟေ့ဆိုရင် ပျက်ဖို့ အဆင်သင့်သာ စောင့်နေ။ ဒါဖြင့် မိတ်အားနည်းသွားပြီ မိတ်ဂြိုဟ်ပျက်သွားပြီဆိုရင် ဘာတွေအားကောင်း လာမှာလဲကွာ။

“မိတ်ပျက်ရင် ရန်တွေအားကောင်း လာတော့မှာပါ အစ်ကို။”

ဟုတ်တာပေါ့ကွာ။ မိတ်ပျက်ရင် ရန်တွေ အားကောင်း လာရတော့မှာပေါ့။ မိတ်အားကောင်းရင် ရန်ပြိုပျက်ရမှာပေါ့။ အခု ကိုမြဆောင်က မိတ်အားနည်းသွားတော့ ရန်အားကောင်းတယ်လို့ ပြောလို့ရပြီ။ ရန်ဆိုတာ ဆန့်ကျင်ဘက်ကိုမြင်ခြင်း၊ ပြောခြင်း၊ ပြုခြင်းပဲကွ။ အဖြောင့်ကို အကောက်မြင်တာ ရန်သဘောပဲ။ ဆန့်ကျင်တာကိုး၊ ဆန့်ကျင်ဘက်ကို မြင်ပြီဆိုကတည်းက အတိုက်အခံ ပြုခြင်းသဘောပဲ။ ဒါဖြင့် ကိုမြဆောင် မိတ်ပျက်နေပြီ ရန်များတော့မယ်။ ရန်များခြင်းဟာ အတိုက်အခံ များခြင်းဖြစ်တယ်။ ဒါကြောင့် ကိုမြဆောင် အတိုက်အခံတွေ ရှိနေပြီလို့ တစ်ခွန်းတည်း အစ်ကို ပြောလိုက်တာပေါ့ကွာ။ (ကိုမြဆောင် အမည်သည် တနင်္ဂနွေအခါတွင် အပြင်အာယုကပ် ဇောက်ထိုးဖြစ်သွား၏။ ထိုအခါ မူလအလယ်အခြာ ဖြစ်သောမိတ်ဂြိုဟ် တနင်္ဂနွေ ပြိုပျက်ရ၏။ မိတ်ပျက်ခြင်းသည် ရန်မီးကို ပွားစေခြင်းဖြစ်ရာ ကိုမြဆောင် ရန်အတိုက်အခံ ပေါ်ခြင်းဖြစ်လာရတော့၏။)

“ဪ် အတိုက်အခံရှိနေတယ် ဆိုတာဒီလိုကိုး။ ကျွန်တော်ကအခုမှ မြင်လာတယ် အစ်ကို။”

အေးပေါ့။ ဒီလိုပဲ တဖြည်းဖြည်း လေ့ကျင့် ယူရတာပေါ့ ညီလေးရာ။ အစ်ကို့တုန်းကဆို ဆရာက ဒေါက်ခနဲ ပြောထည့်လိုက်ရင် ဟာဆရာ့အသုံးအနှုန်း လှလိုက်တာဆိုပြီး အံ့ဩနေရုံကလွဲလို့ ခုလိုရှင်းပြတာ မခံခဲ့ရဘူး ညီလေးရယ်။ ဒါကြောင့်မ င်းတို့ခေတ်ကျတော့ အစ်ကို မထိန်မချန် ပေးနေတာကွ။ အစ်ကို့လို မခံစားရစေချင်လို့ မဖြတ်သန်းရစေချင်လို့။

“ကျွန်တော် ကြိုးစားပြီးသင်နေပါတယ်။ အစ်ကို ဖြစ်လာစေချင်သလို ဖြစ်ရပါစေ့မယ်။”

ဟုတ်ပြီ အဲဒီ အပြင်အာယုကပ်ကို ဆရာ့ဆီမှာ သင်နေရစဉ်တုန်းက အဖြစ်အပျက်တစ်ခု အစ်ကိုပြောပြမယ်။ မင်းကို အခုသင်နေတဲ့ ပညာခန်းမို့လို့။

“ဟုတ်ကဲ့။”

တစ်နေ့ကွာ၊ အစ်ကို့ဆရာရယ်၊ သူနဲ့သင်ဖော်သင်ဖက် ဦးသူတော်ကြီးရယ် အဂ္ဂိရတ်အကြောင်းတွေ ထိုင်ပြောနေကြချိန်ပေါ့။ အစ်ကိုကတော့ ထုံစံအတိုင်း ဆေးလိပ်ပြေးဝယ်ရ၊ လက်ဖက်ရည် ပြေးဝယ်ပေးရ၊ ထွေးခံ သွန်ပေးရနဲ့ ဘေးနားခပ်လှမ်းလှမ်းမှာ ငေးမောနေရတဲ့ ဘဝပေါ့။ အဲဒီအချိန်မှာ လူတစ်ယောက် တက်လာတယ်။ အဲဒီလူက ဘာမပြောညာမပြော ဆရာတို့ရှေ့မှာ ထိုင်လိုက်တယ်။ ပြီးတော့။ ကျွန်တော်နည်းနည်းပါးပါး မေးပါရစေခင်ဗျာတဲ့။ အဲဒီအချိန်က အင်္ဂါနေ့ မနက် (၁၀) နာရီ ထိုးပြီးရုံလေး။ သောကြာအခါကွ။ သူလည်း ဒီလိုပြောပြီးရော ဦးသူတော်က မင်းနာမည် ဘယ်သူတုန်းကွလို့ မေးလိုက်တယ်။ ဟိုလူက စောအေးပါတဲ့။ စောအေးပါလို့လည်း ပြောရော ဦးသူတော်ကြီးက အင်း စောအေး မင်းမိန်းမတော့ စိတ်ဆင်းရဲသောက အကြီးအကျယ် ရောက်နေပါရောလားလို့ ပြောလိုက်တယ်။ သူလည်းအဲဒီလို ပြောပြီးတာနဲ့ အစ်ကို့ဆရာက ဦးသူတော်ရယ် ကွေ့ဝိုက်မနေနဲ့။ ဒီကောင့်မိန်းမ အိမ်မှာ မရှိတော့ဘူးလို့ ထပ်ပြောလိုက်ပြန်တယ်။ အဲဒီလိုလည်း ဆရာနဲ့ ဘဘဦးသူတော်လည်း ပြောပြီးရော ကိုစောအေး ဆိုတဲ့လူဟာ ဆရာနဲ့ ဘဘဦးသူတော်ကို ကြည့်ပြီး မနေရဲ မထိုင်ရဲ ဖြစ်သွားတဲ့ပုံနဲ့ ဟုတ်ဟုတ်ကဲ့၊ ဆရာကြီးတို့ ပြောသလိုဖြစ်နေပါပြီ ခင်ဗျာလို့ ပြောပြီး ထိုင်ဦးချတော့တာပဲ။ ဘာမှတောင် မမေးရဲတော့ဘူး။

“ဟာပညာရှင်တွေများ ကြောက်စရာနော် အစ်ကို၊ မြင်တာနဲ့ တန်းနေတာပဲ။ ဘယ်လိုလုပ်များ သိကြလဲမသိဘူး။”

ပညာသက်ရယ်၊ ဘဝအတွေ့အကြုံရယ်ပေါ့ ညီလေးရာ။ အစ်ကိုလည်း သူတို့ ဟောပေါက်တွေကိုကြည့်ပြီး အရမ်းအားရ နေတာပေါ့။ မေးကလည်း မမေးရဲ။ နောက်တော့ ကံကောင်းတယ်ဟေ့။ ကိုစောအေး ဆိုတဲ့လူနဲ့ ပြောစရာရှိတာပြောပြီး၊ ကိုစောအေး ပြန်သွားတဲ့အခါ ဘဘ ဦးသူတော်က စပြောတော့တာပဲ။ စောအေးက သောကြာအခါမှာ လာမေးတာကိုး။ သောကြာအခါဆိုတာ အင်္ဂါသားရဲ့ အိမ်ထောင်မိတ် ကြာသပတေး ခိုက်ချိန်ဆိုတော့ သူ့အိမ်ထောင်ဖက် အကျပ်အတည်း တွေ့နေရပြီဆိုတာ ကျုပ်သိတော့ တာပေါ့။ ဒီကြားထဲ အဲဒီအိမ်ထောင်မိတ် ကြာသပတေးရဲ့ အထက်မှာ ကပ်နေတဲ့ ဂြိုဟ်ကလည်း ရန်ဖက်ခေမာကြီး ဖြစ်နေတော့ စောအေးရဲ့ အိမ်ထောင်ဖက် စိတ်ဆင်းရဲသောက ရောက်နေပြီဆိုတာ သေချာသွားပြီတဲ့။

ဘဘဦးသူတော် မြင်ပုံက အခိုက်မှာအင်္ဂါရဲ့ အိမ်ထောင်မိတ် (အတွင်းမိတ်) ကြာသပတေး (၅) ရှိနေတာရယ်။ အဲဒီကြာသပတေး အထက်မှာ ရန်ဖြစ်တဲ့ တနင်္လာကပ်နေတာရယ်ဆိုတဲ့ နှစ်ချက်ကွ။ ဒီတော့ဆရာက ဘာပြောလဲသိလား။ ဦးသူတော်ကလည်း ဒါလောက်ဦးနှောက် သုံးစရာမလိုပါဘူး။ သောကြာအခါမှာ စောအေးဟာ တိုင်ထိပ်နဲ့တိုင်ခြေ အပြင်အာယုကပ် ဇောက်ထိုးကြီး ဖြစ်နေတာဗျ။ ဇောက်ထိုးဖြစ်မှတော့ မူလအလယ်အခြာ သောကြာ ပျက်ပြီပေါ့။ စောအေးက ယောက်ျားဆိုတော့ သောကြာဂြိုဟ်ဟာ သူ့မယားဂြိုဟ်ပဲပေါ့။ မူလအလယ်အခြာ ပျက်တယ်ဆိုတာ အနေအထားပျက်တာကို ပြောတာဗျ။ အနေအထားပျက်တယ်ဆိုတာ ရွေ့တာ။ သောကြာ ရွေ့ပြီဆိုတော့ သူ့မယားအိမ်မှာ ဘယ်ရှိတော့မှာလဲဗျ။ ရှင်းရှင်းလေးပါ လို့ပြောလိုက်တယ်။

ဆရာမြင်ပုံကတော့ အခုမင်းကို သင်နေတဲ့ အပြင်အာယုကပ် ဇောက်ထိုးပဲကွ။ ဇောက်ထိုးဖြစ်နေတဲ့ နာမည်ကိုကြည့်တယ်။ မူလ ပြုတ်တာကိုပြောတယ်။ ရှင်းနေတာပဲ။

“တန်းနေတာပဲနော် အစ်ကို။”

သူတို့ကျတော့ ဝါက စကားပြောပြီလေကွာ။ အစ်ကိုလည်း အပြင်အာယုကပ်မှန်းတော့ သိတာပေါ့။ ဒါပေမယ့် အဲဒီလိုဒေါက်ခနဲ ဘယ်ပြောရဲပါ့မလဲ ညီလေးရာ။ ဟိုတွေးဒီဆ လုပ်နေဦးမှာပေါ့။ တကယ်လို့များ မှားသွားခဲ့ရင် ဘယ်လိုလုပ်မလဲဆိုတဲ့ စိတ်က အမြဲဖြစ်နေတာကွ။ သူတို့လို ဆုံးဖြတ်ရဲဖို့ ဝေးရော၊ တကယ်ကို ငါမပြောရဲဘူး။

“ကျွန်တော်တို့ဆို စဉ်းတောင်မစဉ်းစားရဲဘူး။”

ဒီလိုပေါ့ ညီလေးရာ၊ အစ်ကိုလည်း အစကတော့ မပြောရဲဘူးပေါ့။ ဒီလိုနဲ့ပဲ တဖြည်းဖြည်း ပြောလာခဲ့ ရတော့တာပေါ့။ အဲဒီလို ပြောရဲလာတဲ့ တစ်နေ့ အစ်ကို့ ဆရာဆီကိုအလည် သွားတယ်ပေါ့ကွာ။

ဆရာက ဟေ့ကောင် မင်းရောက်လာတာနဲ့ အတော်ပဲ။ ဒီအချိန်ဆို ခင်ဌေး ဘယ်နှယ့် နေမလဲကွတဲ့။ အစ်ကို ရောက်သွားတဲ့ အချိန်က စနေနေ့ မနက်ပိုင်း၊ ဂုရုချိန်ကြီး။ ခင်ဌေး ဆိုတာမိန်းမလား၊ ယောက်ျားလားလည်း အစ်ကို မသိဘူး။ ဂုရုချိန်မှာ ခင်ဌေးဆိုတဲ့ နာမည်ဟာ အပြင်အာယုကပ် ဇောက်ထိုး ဖြစ်နေတာကို တွေ့တာနဲ့ အလယ်က ကြာသပတေးပျက်ပြီ ဆိုတာသိလိုက်ပြီ။ အဲဒီ ကြာသပတေးဟာ ခင်ဌေးရဲ့ ဓာတ်ဂြိုဟ်ဂ‌ဗ္ဘေ (၂-၅) ဖြစ်လို့ ခင်ဌေး ကျန်းမာရေး မကောင်းဘူးလို့ တန်းပြောလိုက်တယ်။ 

“ဟုတ်လားအစ်ကို။”

ဟုတ်တယ်။ ဆရာက ခေါင်းတစ်ချက်ညိတ်လိုက်ပြီး ဆေးလိပ်ဆက်သောက်နေတယ်။ တော်တော်ကြာမှ ခင်ဌေး နေမကောင်းဘူးလို့ သူ့သားလေး လာလို့ငါတောင် ပိုက်ဆံပေးလိုက် ရသေးတယ်လို့ ပြောတယ်။ ဆရာပြောတဲ့အထိ ခင်ဌေး ဆိုတာမိန်းမလား၊ ယောက်ျားလား ဆိုတာ အစ်ကို မသိဘူး။ ဘယ်သူမှန်းလဲ မသိဘူး။ အစ်ကိုသိတာက ခင်ဌေး နာမည်ဟာ ဂုရုချိန်မှာ အပြင်အာယုကပ် ဇောက်ထိုးဖြစ်တယ်။ ဒီဇောက်ထိုးကြောင့် အလယ်အခြာ မူလဂြိုဟ်ကို ထိခိုက်တယ်။ မူလအလယ်ဂြိုဟ်ဟာ ခင်ဌေးဆိုတဲ့ တနင်္လာနာမည်ရှင်ရဲ့ ဓာတ်ဂြိုဟ် ကြာသပတေး ဖြစ်တယ်။ အလယ်အခြာပျက်တော့ ဓာတ်ဂြိုဟ် ပျက်ရတယ်။ ဒါကြောင့် ခင်ဌေး မကျန်းမာတာပဲ ဖြစ်ရမယ်ဆိုတဲ့ အသိပဲသိတာကွ။

“ဇောက်ထိုးဟာ ဇောက်ထိုးပဲနော် အစ်ကို။ ဖြစ်တာတော့ ဖြစ်တာပဲ။ တစ်ခုမဟုတ် တစ်ခုကတော့ ဖြစ်သွားတာပဲ။”

ဖြစ်တာပေါ့ ညီလေးရ။ အစ်ကို ပြောသလိုပေါ့။ ပညာဆိုတာ အတည့်မြင်ရာကနေ ဇောက်ထိုးမြင်လာပြီ ဆိုတာနဲ့ သူ့သက်ရောက်မှု ကတော့ရောက်လာ တော့တာပဲကွ။ မင်း စဉ်းစား ကြည့်လေ။ သူ့အကြောင်းကို သူလှစ်ဟပြလာတဲ့ ဇောက်ထိုးကွ။ ကိုယ်ကဘယ်လိုလုပ် ဖန်တီးလို့ရမှာလဲ။ အဲဒီအချိန်ဖြစ်အောင်လည်း ဖန်တီးလို့ရတာ မဟုတ်ဘူး။ အဲဒီဂဏန်း တည်ဆောက်ပုံ ကိုလည်းဖန်တီးလို့ ရတာမဟုတ်ဘူး။ သူ့သဘောသူဆောင် လာတာကွ။ အဲဒီလိုသူ့သဘော သူဆောင်လာတာကို ဆုံးဖြတ်ခြင်းဟာ ပညာပဲပေါ့။

တစ်ခါတုန်းက အစ်ကိုဟာ အစ်ကို့သူငယ်ချင်း ကိုစိန်ဝင်းကို ခေါ်ပြီးအင်းစိန်မှာ အလှူတစ်ခု ရှိတာနဲ့ သွားလိုက်တယ်။ ဟိုကျတော့ ဝက်သားဟင်းနဲ့ ထမင်းကျွေးတဲ့ အလှူဖြစ်နေတာနဲ့ ကိုစိန်ဝင်းကို လက်ကုတ်ပြီး အသာပြန်လစ်ခဲ့ရတယ်။ အစ်ကို ဝက်သားဆို မွေးကတည်းက ကိုင်တောင်မကိုင်ဘူးတော့ မင်းလည်းသိသားပဲ။ ဒါပေမယ့် အမှတ်တမဲ့ပဲ။ နောက်တော့ အိမ်လည်းပြန်ရောက်ရော စကားတွေ များလိုက်တာကွာ။ ညီအစ်ကို ဝမ်းကွဲတွေနဲ့ သတ်ခမန်းပဲ။ အာလုံးပြီးသွားတော့မှ နည်းနည်း စဉ်းစားကြည့်တယ်။ ငါဒီနေ့ အင်းစိန် စသွားလိုက်ကတည်းက အဆင်မပြေလိုက်တာ။ အခုပြန်ရောက်တဲ့အထိ ပြဿနာတွေ ဝင်နေတုန်းပဲ။ ဘာကြောင့်ပါလိမ့်လို့ စဉ်းစားလိုက်တော့မှ ကိုစိန်ဝင်းကိုခေါ်ပြီး အင်းစိန်သွားချိန်ဟာ သောကြာအခါမှာ ဖြစ်မှန်းသိရတော့တယ် ညီလေး။ ဒီတော့ အလယ် မူလဂြိုဟ် သောကြာပရိယာယ်ဖြစ်တဲ့ အာဟာရပျက်ပြီပေါ့။ အစားအသောက်နဲ့ ပတ်သက်ပြီး ထိပြီပေါ့။ ဘယ်စားရပါတော့မလဲ။ ပြီးတော့ သောကြာ ပရိယာယ်အရ ခရီးပျက်တယ်လို့ ခေါ်တယ်။ သွားတဲ့ခရီးဟာ အဆင်မပြေခဲ့တာဟာ ခရီးပျက်တာပေါ့ကွ မဟုတ်ဘူးလား။

“ဟုတ်ပါတယ်အစ်ကို၊ စကားများတာကရော။”

သောကြာရဲ့ ပရိယာယ်ပဲလေ၊ မင်း မစဉ်းစားမိဘူးလား။ အပြင်အာယုကပ် ဟာပုံစံတစ်မျိုးနဲ့ ဇောက်ထိုး ဖြစ်သွားရပြီလေ။ ဒါကြောင့် အလယ်အခြာ ပျက်ရတော့တာပေါ့။ သောကြာပရိယာယ်အရ စကားပျက်ပြီ။ စကားပျက်တယ်ဆိုတာ စကားမကောင်းတော့ဘူး။ စကားမကောင်းရင် စကားဆိုးပြီ၊ စကားဆိုးတယ်ဆိုတာ ဝဇီဒုစရိုက်ထဲမှာ တစ်ခုခုဖြစ်ရတော့မယ်။ ဆဲဆိုမယ်၊ ကြမ်းတမ်းမယ်၊ ဒီလိုမဟုတ်လား။

“ဟုတ်တယ်နော် အစ်ကို ဆက်တိုက်တွေးနိုင်ရင် တွေးနိုင်သလို ပရိယာယ်အရတန်းနေတာပဲ၊ စကားများတဲ့ ပရိယာယ်ကို အစ်ကိုပြောမှ ကျွန်တော်မြင်တော့တယ် အစ်ကိုရယ်။ တစ်ခါတစ်ခါ အင်္ဂဝိဇ္ဇာပညာမှာ အဲသလိုကွင်းဆက်နဲ့ တွေးယူရတာကိုက သိပ်ပျော်စရာ ကောင်းတာပဲ။”

အေး အဲဒါကလည်း ညီလေးက ပညာကိုချစ်လို့ပါ။ ပညာကို စိတ်ဝင်စားလို့ ပညာကို တန်ဖိုးထားတဲ့ နှလုံးသားရှိလို့၊ ဒီလိုစိတ်မရှိရင် ကွင်းဆက် တွေးယူနိုင်ဖို့ မလွယ်ကူပါဘူးကွာ။ ကြက်တူရွေး စာအံသလိုပဲ ဖြစ်နေမှာပါ။

အခု ညီလေးကို သင်လာတာ အပြင်အာယုကပ် အထိရောက်လာပြီ။ သင်လာခဲ့သမျှတွေကို ပြန်စဉ်းစား ကြည့်လိုက်ရင် အတွေးအခေါ် တွေနဲ့ချည်း ပြည့်နှက်နေတာ မင်း တွေ့ရလိမ့်မယ်။

“ဟုတ်ပါတယ် အစ်ကို။ အဲဒီလို အတွေးအခေါ် တွေနဲ့ချည်း တဖြည်းဖြည်း ပြည့်နှက်လာတာမို့ ဒီပညာဟာ ကျွန်တော့် အသည်းနှလုံးထဲကို စိမ့်ဝင်နေပါပြီ။”

ကဲကဲ ကဗျာဆန်မနေနဲ့။ အပြင်အာယုကပ် ပြန်ဆက်မယ်။ အစ်ကို ပြောခဲ့သလိုပေါ့ကွာ။ အပြင်အာယုကပ် ဆိုတာကို ဇောက်ထိုးတို့ အတည့်တို့ ဆိုပြီးပညာရှင်ကြီးတွေက မဆိုရစ်ခဲ့ကြဘူး။ အစ်ကို လက်လှမ်းမှီသလောက် ဖတ်ဖူးမှတ်ဖူးတဲ့ ကျမ်းတွေ စာအုပ်တွေကို ပြောတာနော်။ ရှိရင်လည်း ရှိမယ်။ ရှိခဲ့ရင်လည်း အဲဒီကျမ်းမျိုး အစ်ကိုမဖတ်ဖူး၊ မမြင်ဖူးသေး လို့ဘဲဖြစ်မယ်။ ရှိတာမရှိတာ အသာထား။ မင်းကို အစ်ကို ပြောခဲ့သလိုပေါ့ကွာ။ ပညာရပ်တစ်ခုကို မြင်ပြီဆိုရင် ဒါဟာ အတည့်၊ အတည့်က ဒီလိုဆိုတယ်။ ဒီအတည့်ကို ဒီလို ဇောက်ထိုး မြင်ကြည့်ရင် ဘယ့်နှယ် နေမလဲဆိုတာ အတွေးအခေါ်တတ်အောင် လေ့ကျင့်ယူရမယ်ကွ။ ဒါမှ ဘက်စုံထောင်စုံ ပြည့်အောင်ကြည့်တတ်တဲ့ အကြည့်လို့ အစ်ကိုတော့ ယူဆတယ်။ အစ်ကိုလည်းဒီလိုပဲ လိုက်နာတယ်။

အခါတစ်ခုမှာ ကတက် တင်ရင်ဘယ်လိုနေမလဲ။ တင်ကြည့်လိုက်တယ်။ ပြီးတော့ အဲဒီအခါမှာပဲ ကတက်ရဲ့ ပြောင်းပြန် ဒန်းကြီး တင်ရင် ဘယ်လိုနေမလဲ တင်ကြည့်တယ်။ အကျိုးဆက်ကို မှတ်ထားတယ်။ ဒီတိုင်းပဲ တင်မောင်ဆိုတဲ့လူ ကံနိမ့်တဲ့အချိန်နဲ့ မောင်တင်ဆိုတဲ့လူက ကံနိမ့်တဲ့အချိန်ဟာ လုံးဝမတူဘူး။ ဒါကြောင့် ဒီပညာရပ်ကို လေ့လာတော့မယ်ဆိုရင် အကျိုးရှိအောင် လေ့လာ။ ပညာဆိုတာ အကျိုးရှိအောင် လေ့လာမှလည်း အကျိုးရှိတာကွ။ မင်းဟာ လူတစ်ယောက်ကို ဒီလမ်းသွားရင် ဘေးကင်းတယ်လို့ ပြောပြီဆိုပါတော့။ ဟိုလူက အဲဒီလမ်း မသွားဘူးကွာ။ အဲဒီလမ်းကော ဘယ်လိုနေမလဲ။ မင်းသိအောင် ကြည့်နိုင်ရမယ်။ ဒါမှ သတိပေးသင့်ရင် သတိပေးရမယ်။ တားသင့်ရင် တားရမယ် ဟုတ်တယ်မဟုတ်လား။

“ဟုတ်ကဲ့။”

ကဲအချိန်ရှိတုန်း အပြင်အာယုကပ်ရဲ့ ဆန့်ကျင်ဘက် အတွင်းအာယုကပ် ဆက်ကြရအောင်။ ",
"imagelink":"https://i.pinimg.com/736x/35/13/b8/3513b8f9ca28c0ff7eab6807bc3b5146.jpg",
"openlink":"",
"notetext":"",
"videolink":""},
{
"title":"သာစည် ပင်းယကြိုး။",
"subtitle":"အဟောခန်း သွက်သွက်သွားခြင်း",
"sirname":"ဆရာ ဦးမောင်မောင်သန်း",
"book":"သာစည်၊ ပင်းယကြိုး။ ဟုတ်ပြီ။ ဒီကြိုးဟာ အင်္ဂဝိဇ္ဇာပညာမှာ ကောင်းကျိုးလို့ အစ်ကို ပြောခဲ့ဖူးတယ်။ မှတ်မိလား။

“နည်းနည်း ဝေတေတေ ဖြစ်နေတယ် အစ်ကို။ ဆပွတ်ကို တြိရန်းအုပ်တာလား၊ တြိရန်းကို ဆပွတ်အုပ်တာလားဆိုတာ။”

ဆပွတ်အုပ်တာတို့၊ တြိရန်းအုပ်တာတို့ မစဉ်းစားနဲ့ ပိုပြီးဝေးသွားလိမ့်မယ်။ ဆပွတ်စပြီး တြိရန်းဆုံးရင် သာစည်ကြိုး၊ ပဉ္စပွတ်စပြီး စတုရန်းဆုံးရင် ပင်းယကြိုး။ အဲဒါပဲ လွယ်လွယ်မှတ်ထား။

ဒါဖြင့် သောကြာအခါမှာ လူတစ်ယောက် မင်းဆီကို လာပြီဆိုပါတော့ကွာ။ သူ့နာမည်က အောင်လှိုင် ပဲထားလိုက်ပါစို့။ မင်းဘာ စပြောမလဲ။

“အောင်လှိုင်ဆိုတာ သာစည်၊ ပင်းယ ဆိုတဲ့ ကောင်းကျိုးနှစ်ခုထဲက သောကြာအခါရဲ့ သာစည်ကြိုးပဲ။”

အေးလေ ဟုတ်ပါပြီ။ သာစည်ကြိုး မဟုတ်ဘူးလို့ အစ်ကို မပြောပါဘူး။ သာစည်ကြိုးပါပဲ။ ဘယ်လို သာစည်ကြိုးလဲကွ။

“ကျွန်တော် မဖြေတတ်ဘူး အစ်ကို။”

ဒါဖြင့် အစ်ကို တိုင်နဲ့ပြမယ် ဒီမှာကြည့်။ မင်းပြောသလို တနင်္ဂနွေအခါမှာ သောကြာနဲ့ အင်္ဂါက သာစည်။ ဟုတ်ပြီ။ သောကြာစပြီး အင်္ဂါပိတ်တာကို သာစည် ခေါ်လား။ အင်္ဂါစပြီး သောကြာပိတ်တာကို သာစည် ခေါ်လား။

“သောကြာစပြီး အင်္ဂါပိတ်တာကို သာစည် ခေါ်ပါတယ် အစ်ကို။”

ဒါဖြင့် ကိန်းဂဏန်း တည်ပုံအတိုင်း ကြည့်ကြ စတမ်းဆိုရင် ဗုဒ္ဓဟူးစပြီး တနင်္ဂနွေဆုံးတာက သာစည်ကြိုးလား ဆိုတာ သောကြာအခါမှာ ကြည့်။

“ဟာ ဟုတ်တယ် အစ်ကို၊ ကျွန်တော်နည်းနည်း ထူသွားတယ်။”

ဒါဖြင့် အောင်လှိုင်ဟာ ဘာလဲ။

“အောင်လှိုင်ဆိုတာ သာစည်ရဲ့ ပြောင်းပြန် စည်သာ ဖြစ်နေပါတယ်။”

သာစည် ဇောက်ထိုးပေါ့ကွာ။ အတည့်တစ်ခုကနေ ဇောက်ထိုးကို ပြောင်းလဲ သွားပြီဆိုလိုက်တာနဲ့ ပုံစံမမှန်တော့ဘူး ဆိုတာကို မင်းသိကို သိနေရမယ်။ ဒါကြောင့် ဘယ်လို သာစည်ကြိုးလဲလို့ အစ်ကို မေးလိုက်တာ။ ဟုတ်ကဲ့။ ဒါဖြင့် ပုံစံ ဘယ်လို မမှန်တာလဲ။ စိတ်အနေအထား ပုံစံမမှန်တာလား။ ရုပ်အနေအထား ပုံစံမမှန်တာလား။ သူ့အတွေးအခေါ် မှားနေတာလား။ ဒါမှမဟုတ် သူကြုံတွေ့နေရတဲ့ ဝန်းကျင်အသိုင်းအဝိုင်း ကလူတွေ ပုံစံမမှန်လို့ သူမှားနေတာလား။ ဒါကိုစဉ်းစားရမယ်။ အဖြေထုတ်နိုင်တဲ့ အထိစဉ်းစားရမယ်။ စဉ်းစားရအောင်။ သာစည်ပင်းယ သူရဇ္ဇ၊ နေကကောင်းကြွယ်ရန် ဆိုတဲ့ အင်္ဂဝိဇ္ဇာ ရွှေလင်္ကာအရ သာစည်ဆိုတဲ့ အရပ်၊ ပင်းယဆိုတဲ့ အရပ်ဟာ တနင်္ဂနွေသားသမီးတွေ အတွက်ကောင်းစား စေမယ်။ အဲဒီလို ပညတ်ထားတဲ့ နာမည်တွေ၊ ဆိုင်းဘုတ်တွေ မှည့်ရမယ်။ ဒါဆို ကောင်းကျိုးချမ်းသာကို ဖြစ်စေမယ် လို့ပြထားတယ်။ ပကတိနဲ့ ဝိကတိကိုတော့ အတော်လေး သတိထား ရလိမ့်မယ်နော်။

“ဘယ်လိုလဲ အစ်ကို။”

ပင်းယဟာ တနင်္ဂနွေ သားအတွက် ကောင်းတယ် ဆိုပေမယ့် မင်းလှမှာ တော်တော်မွဲနေတဲ့ တနင်္ဂနွေသား တစ်ယောက်တွေ့ခဲ့ဖူးတယ်။ သူက မင်းလှဇာတိပဲ။ ဘယ့်နှယ့်လုပ်မလဲ။ ဆိုလိုချင်တာက စီးပွားအခြေတကျ သွားရောက်လုပ်ကိုင်ဖို့ရာ အရပ်မမှားဖို့ အဓိကပါပဲ။ မုံရွာတို့၊ ဖလမ်းတို့၊ မန္တလေးတို့၊ ဘုတလင်တို့၊ ပိန်းဇလုတ်တို့၊ မိုင်းရှူးတို့၊ မုပ္ပလင်တို့၊ မိတ္ထီလာတို့၊ မြို့လှ ဆိုတဲ့ ပင်းယကြိုးမိတဲ့ အရပ်တွေကို သွားပြီး ဥပဒေနဲ့ မကင်းတာ သွားလုပ်ရင်တော့လည်း အချုပ်ထဲ တန်းဝင်သွားမှာပဲ။ ဒါကြောင့် ကောင်းကျိုးဆိုတာ လုပ်ချင်တိုင်းလုပ်လို့မရဘူး။ ဒါဖြင့် ကောင်းကျိုးမိတဲ့ အရပ်ကိုသွား၊ ကောင်းတာလုပ်၊ သူများထက်ပိုပြီး ထူးထူးခြားခြား အောင်မြင်ရစေ့မယ်။ ဒီလိုမို့လား။

“ဟုတ်ကဲ့။”

ဒါဆို ဆန့်ကျင်ဘက်ကို ကြည့်ရအောင်။ လံဘူး၊ စသာ၊ ရှောင်ကြဉ်စွာ၊ ဝေးစွာ သူရဇ္ဇဆိုတဲ့ လင်္ကာရှိပြန်တယ်။ အဲဒါကတော့ ခုန သာစည် ပင်းယရဲ့ ဆန့်ကျင်ဘက်ပဲ။ မူလအလယ်အခြာ ဖြစ်တဲ့တနင်္ဂနွေ သားသမီးများဟာ လံဘူးတို့၊ စသာတို့ ဆိုတဲ့ ဗုဒ္ဓဟူးစ ကြာသပတေးဆုံး လိုအရပ်မျိုး၊ အင်္ဂါစ သောကြာဆုံး လိုအရပ်မျိုး၊ ဆိုင်းဘုတ်မျိုး၊ အမည်မျိုး ရှောင်ကြပါလို့ ပြောတာပဲ။ ရှောင်ခိုင်းတယ်ဆိုတဲ့ သဘောကို မင်းတွေးလိုက်၊ ဘာလို့ရှောင်ခိုင်းတာလဲ။ ဒုက္ခဖြစ်မှာစိုးလို့ပါ။ ဘယ်သူဖြစ်မှာကို ပြောတာလဲ။

“အလယ်က တနင်္ဂနွေဖြစ်မှာကို ပြောတာပါ။”

ဒါဖြင့် ကြိုးဇောက်ထိုး ဖြစ်ပြီဆိုရင် ဘယ်ကိုဒုက္ခပေးပြီလဲ။

“မူလအလယ်အခြာကို ဒုက္ခပေးပါပြီ။”

ဒါဖြင့် အောင်လှိုင် ဆိုတာကို သောကြာအခါမှာ မင်းဘယ်လို ဆုံးဖြတ်မလဲ။

“အောင်လှိုင် ဆိုတဲ့နာမည်ဟာ သောကြာကို ဇောက်ထိုး ဖြစ်သွားစေပါတယ်။ သောကြာဟာ တနင်္ဂနွေရဲ့ အိမ်ထောင်မိတ်ပါ။ ဒါကြောင့် သူ့နာမည်အရ အိမ်ထောင်ရေး မကောင်းဘူးလို့ ဒီအခါမှာ ပြောရပါလိမ့်မယ်။”

အေး ဟုတ်လာပြီ။ မိတ်ရန်ကိုပါ ညီလေးတန်း မြင်တတ်လာပြီ။ ဒါမှန်တာပေါ့ ဒီလိုပဲကြည့်ရမှာပဲ။ တြိရန်းစပြီး ဆပွတ်ဆုံးတဲ့ တွဲလုံးဟာမစိုက်အပ်၊ မဆောင်အပ်၊ မနေအပ်ဘူးလို့ အဆိုရှိခဲ့တယ်။ နေခဲ့၊ သွားခဲ့၊ ဆောင်ခဲ့ရင် ဘေးအန္တရာယ်ရှိတယ်လို့ ဆိုကြတယ်။ ဒါဇောက်ထိုးရဲ့ သတ္တိကို ပြောတာပါ။ ဒါကိုတိုင်မှာ မြင်တတ်အောင် ကြည့်လာရင် လံဘူးစသာ ရှောင်ကြဉ်စွာ၊ ဝေးစွာသူရဇ္ဇတို့။ လက်ထုပ်၊ ဖက်သန်း၊ မကောင်းလွန်းသည်၊ ကျမ်းညွှန်းစန္ဒြတို့ ဆိုတဲ့ ဇောက်ထိုးသတ္တိပြ လင်္ကာတွေ အော်ကျက်နေစရာ မလိုတော့ဘူး။ ဟုတ်ပြီလား။

“ဟုတ်ပြီ အစ်ကို။”

ဟုတ်ရင် ဆက်ဟော။

“သောကြာအခါမှာ လာတဲ့ အောင်လှိုင် အိမ်ထောင်ရေး မကောင်းဘူး။ မိတ်ဆွေ အပေါင်းအသင်းတွေလည်း သူနဲ့ သဟဇာတ မဖြစ်ဘူး။”

ဘာဖြစ်လို့။

“သောကြာအခါမှာ ကြာသာပတေး ခိုက်နေတယ်လေ အစ်ကို။ အဲဒီ ကြာသာပတေးက အောင်လှိုင်ဆိုတဲ့ တနင်္ဂနွေရဲ့ အပြင်မိတ်ပဲလေ။ ဒါကြောင့် မိတ်ဆွေ အပေါင်းအသင်းတွေနဲ့ သဟဇာတ မဖြစ်တော့ဘူးလို့ ပြောတာပါ။ မိတ်နှစ်ခုလုံးကို ပျက်တာပဲ။ သောကြာဆိုတဲ့ မိတ်ဆိုရင် အလယ်ကတ္တား၊ ဂြိုဟ်နေငြား ပျက်ပြား အကြံအစည်ဆိုတဲ့ လင်္ကာအရ ပျက်ကိုနေပြီ။ ဒါလောက် မိတ်ဆွေပျက်မှတော့ စီးပွားရေးတွေ အဆင်မပြေနိုင်တော့ဘူး။ အိမ်ထောင်ရေးလည်း သိပ်မဟုတ်တော့ဘူး။ ဘာလို့လဲဆိုတော့ စုတ်ကိစ္စကို ညွှန်းတဲ့ဆပွတ်မှာ တနင်္ဂနွေရဲ့ရန် ဗုဒ္ဓဟူး ရှိနေလို့ပါ။ ပြီးတော့ သောကြာအခါရဲ့ နဝင်းက တနင်္ဂနွေရဲ့ အပြင်ရန် ဦးညိုကြီး ဖြစ်နေပါတယ်။”

ဟုတ်ပါပြီ။ ဒါဖြင့် အောင်လှိုင် ကျောက်ဆည်ကို သွားမယ်တဲ့ကွာ။ အရောင်းအဝယ် ဖြစ်မလား။

“မဖြစ်ဘူး အစ်ကို။ ကျောက်ဆည်ဟာ သောကြာအခါမှာ ပင်းယဇောက်ထိုး ဖြစ်နေတယ်။”

ဒါဖြင့် စစ်ကိုင်း ဆိုရင်ကော။

“စစ်ကိုင်း ဆိုရင်ဖြစ်ပါတယ်။ သူက ပင်းယ အတည့်ပါ။”

ဒါဖြင့် ထပ်မေးမယ်။ ခုညနေ တာမွေမှာ အကြွေးရဖို့ ရှိနေတယ်တဲ့ကွာ ဖြစ်ပါ့မလား။

“တာမွေက သောကြာအခါရဲ့ အမြစ်အညွန့် ဇောက်ထိုးကြီး ဖြစ်နေလို့ မရနိုင်ပါဘူး။”

ဟုတ်ပြီ ငါ့ညီ ဇောက်ထိုးတို့ အတည့်တို့ကို မြင်တတ်လာပြီ။

“အစ်ကို ကျွန်တော်မသိလို့ နည်းနည်း မေးခွင့်ပြုပါ။”

မေးလေကွာ ဘာလဲ။

“အခုအစ်ကို ပြောသလိုဆိုရင် သောကြာအခါမှာ လာတဲ့တနင်္ဂနွေသား မှန်သမျှ လုံးလုံးကို သုံးလို့မရတော့ဘူးပေါ့နော် အစ်ကို။”

လောကမှာ သူများမြင်သလို လိုက်မြင်ရင် သူများနောက်က အနံ့ခံပြီး လိုက်နေရတဲ့ အတွေးအခေါ် မရှိတဲ့လူ ဖြစ်သွားမှာပေါ့ ညီလေးရ။ ကိုယ်မြင်တတ်သလို မြင်နိုင်အောင်ကြိုးစားပါ။ ဥပမာ မင်းကို အစ်ကို မေးမယ်။ သူများတွေ ထီဆုကြီးတွေ အရမ်းပေါက်ကြတယ်။ ငါဘာလို့ ဆုကြီးတွေ မဝင်တာလဲ မင်း တွေးဖူးလား။

“တွေးဖူးပါတယ်။”

မှန်တယ်။ မင်းလည်း လူပဲလေ။ အရည်အချင်း အပြည့်နဲ့ပဲကိုး။ တွေးရမှာပေါ့။ သူလိုပဲမင်းလည်း ထိုးတာပဲ၊ ဘာလို့မပေါက်လဲ။ ဟုတ်တယ်မို့လား။

“ဟုတ်တယ် အစ်ကို။”

ဒါဖြင့် လူတစ်ယောက်လမ်းဘေးမှာ နေစရာ၊ စားစရာမဲ့ပြီး ပလက်ဖောင်းမှာ ဒုက္ခရောက်နေတာကို မြင်ရင် ငါအဲဒီလို ဘာလို့လမ်းဘေးမှာ မနေရတာပါလိမ့်လို့ မင်းတွေးဖူးလား။

“တစ်ခါမှ မတွေးမိခဲ့ဘူး အစ်ကို။”

အေး အဲဒါ လူသတ္တိပဲကွ။ လူဆိုတာ အရာရာကို ဘယ်တော့မှ မျှအောင်မခံစားရဲဘူး။ မတွေးရဲဘူး။ မကောင်းတာဆို လှည့်တောင် မကြည့်ရဲဘူး။ အခု မင်းသင်နေရတဲ့ အင်္ဂဝိဇ္ဇာမှာကျတော့ ရှုထောင့်ပေါင်းစုံက တွေးရဲရတယ်။ မြင်ရဲရတယ်။ ပြောရဲရတယ်။ ဒါဟာ အင်္ဂဝိဇ္ဇာသမား တစ်ယောက်ရဲ့ သတ္တိပဲကွ။ ဘယ့်နှယ့်လဲ ဒီသတ္တိတွေကို မွေးရဲတယ်မို့လား။

“မွေးရမှာပေါ့ အစ်ကို။”

အေး ပညာကိုပဲကြည့်။ မင်းရှေ့မှာရှိတဲ့ သူဟာ စိန်ကိုပြည်တောင်းနဲ့ တန်းစီပြီးထားနိုင်တဲ့ သူဌေးကြီး ဖြစ်နေပါစေ။ သူ့ကံမကောင်းရင် မကောင်းဘူးဘဲပြော။ သူဌေးဆိုပြီး အားနာပြီး လျှော့မပြောနဲ့။ မင်းရဲ့ပညာဟာ အလကားပညာ ဖြစ်သွားလိမ့်မယ်။ သူဌေးပြောတာ မှန်ပါတယ်။ သူဌေးပြောတာ ဖြစ်ပါလိမ့်မယ်။ သူဌေး ရဲရဲသာလုပ်ပါ။ ဆင်သွားရင် လမ်းဖြစ်ပါတယ် ဆိုတဲ့ပညာမဲ့၊ သိက္ခာမဲ့ ရေလိုက်ငါးလိုက် စကားတွေဘယ်တော့မှ မပြောလေနဲ့။ ခင်ဗျားဟာ သူဌေးတော့မှန်ပါရဲ့၊ ဒါပေမယ့် ကောင်းအောင်နေ၊ မဟုတ်တာ မလုပ်နဲ့၊ ဥပဒေနဲ့ မကင်းတာ လုပ်လို့ကတော့ ခင်ဗျားထိပြီသာမှတ်၊ အကျိုးမပေးတာကို သွားရင်းနှီးရင်လည်း ခင်ဗျားစည်းစိမ်တွေ ကုန်တတ်တယ်ဆိုတဲ့ ကိုယ့်အမြင်မျိုးကို ကိုယ့်အမြင်အတိုင်းပဲ ပြောရမယ်။ ဥပမာ မင်းနားလည်အောင် ပြောမယ်။ လူတစ်ယောက်ရဲ့ ကံကိုကြည့်လိုက်လို့ ကားထောင်ရင် အကျိုးမပေးဘူးဆိုတာ မင်းသိပြီ ဆိုပါတော့။ အဲဒီလူကြီးကလည်း အရှိန်အဝါ အင်မတန်ကြီးတဲ့ သူဌေးကြီးဆိုပါတော့ကွာ။ သူ့ဟာသူ ဘာကြီးဖြစ်နေဖြစ်နေ၊ ကားထောင်ရင် ဒုက္ခရောက်သွားနိုင်တယ် ဆိုတဲ့စကားကို သတ္တိရှိရှိနဲ့ ပြောရမယ်။ ဒါပဲကွ၊ ဒါဟာ ပညာသိက္ခာပဲ၊ သဘောပေါက်လား။

“ပေါက်ပါတယ် အစ်ကို။”

ဒါဆို ဆက်ပြောမယ်။ သောကြာအခါနဲ့ အောင်လှိုင် ဆိုတဲ့ နာမည်ရှင်နဲ့ ခုနချိန်ပြ ပြီးပြီ။ အခုတစ်ခါ တနင်္ဂနွေအခါမှာ ကြုံခဲ့ရတဲ့ လွင်မောင်ဆိုတဲ့ လူတစ်ယောက်ကို လေ့လာကြည့်ရအောင်။ ကဲရေး။ လွင်မောင့် ကိုကြည့်။ လွင်မောင် တနင်္ဂနွေအခါမှာ ဘယ်နှယ့်ဖြစ်လည်း။

“သာစည်ပင်းယ ဇောက်ထိုးကြီး ဖြစ်နေပါတယ်။”

သာစည်ပင်းယ မလုပ်နဲ့လေ။ သာစည် ဇောက်ထိုးလား၊ ပင်းယ ဇောက်ထိုးလား။

“ပင်းယ ဇောက်ထိုးပါ အစ်ကို။ ယပင်း ဖြစ်နေပါတယ်။”

အောင်လှိုင် ကိစ္စတုန်းက ပြောပြခဲ့တဲ့ လံဘူးစသာ ရှောင်ကြဉ်စွာ၊ ဝေးစွာ သူရဇ္ဇလင်္ကာ တည့်တည့် မိသွားတာပေါ့ကွာ။ လွင်မောင် ဆိုတော့လံဘူးပေါ့။

“ဒါဆို လွင်မောင်ဆိုတဲ့ နာမည်တွေဟာ ဇောက်ထိုးကြီးပဲပေါ့နော် အစ်ကို။”

မင်းဟာ တော်မလိုလိုနဲ့ တစ်ချက်တစ်ချက် ဝေသွားပြန်ပြီ။ မင်းကို အခုပြောနေတာ ဘာအခါလဲ။

“သူရဇ္ဇအခါပါ၊ ဪ် ဟုတ်ကဲ့။ သူရဇ္ဇအခါမှာ လာတဲ့ လွင်မောင် ဆိုတာကို ကျွန်တော် မေ့သွားလို့ပါ။”

ကဲဒါဖြင့် သတိရပြီဆိုရင် ပြောတော့။ လွင်မောင် ဘာတွေ့ကြုံ နေပြီလဲ။

“လွင်မောင် ပင်းယဇောက်ထိုး ဖြစ်နေပေမယ့် သူ့အညွန့်ဂြိုဟ် ကြာသပတေးက ပဉ္စပွတ်ပေါ်မှာ တည်နေတော့ အညွန့်တလူလူဖြစ်နေတဲ့ လူတစ်ယောက်လို့ ပြောရမယ် အစ်ကို။”

အညွန့်မကျိုးဘူး ဆိုတဲ့သဘောပေါ့။ လူမှာအညွန့်တလူလူ ဆိုတာရှိတယ်ကွ။ အညွန့်ကျိုးရင် ဘဝသေသလိုပဲ။ အညွန့်မကျိုးသမျှ ဘာလုပ်လုပ် အမှားအယွင်း နည်းတယ်။ အတွေးအခေါ် အယူအဆလွဲခဲတယ်။ ဒါဖြင့် အညွန့်ကျိုးလား၊ မကျိုးလား သတိထားရမယ်။ မှန်တယ်။ အညွန့်ဂြိုဟ်ကို မင်းစကြည့်တာ အစ်ကို သဘောကျတယ်။ ပြီးတော့ကော။

“ပြီးတော့ လွင်မောင် ဆိုတဲ့ဗုဒ္ဓဟူးရဲ့ အပြင်မိတ် တနင်္လာဂြိုဟ်ဟာ တနင်္ဂနွေအခါရဲ့ စီးပွားရေးနဲ့ဆိုင်တဲ့ အညွန့်ဂြိုဟ်မှာ ရှိနေတယ်။ ဒါလည်း ကောင်းတာပဲ။ အစ်ကို သင်ပေးထားသလို ဆိုရင် စီးပွားကောင်းတယ်၊ မကောင်းဘူး ကြည့်ချင်ရင် ကာယကံရှင်ရဲ့ အပြင်မိတ်ကို ကြည့်ရမယ်ဆိုတော့ အခုကာယကံရှင် လွင်မောင်နဲ့ အပြင်မိတ် တနင်္လာနေရာ တည်ပုံကောင်းနေတယ်။ ဒါကြောင့် သူဟာ စီးပွားရေးမဆိုးဘူး။ စီးပွားရေးအတွက် ကူညီပံ့ပိုးပေးနိုင်မယ့် မိတ်ဆွေ အသိုင်းအဝိုင်းတွေ ရှိနေလိမ့်မယ်။ ဘာလို့လဲဆိုတော့ နေရာတည်ပုံ ကောင်းနေလို့။”

နေရာတည်ပုံ ကောင်းတယ်ဆိုတာ ဌာနဗလ အားကောင်းတယ်ဆိုတဲ့ သဘောပေါ့ကွာ။

“ဒါပေမယ့် သူဟာ အိမ်ထောင်ရှိလား အစ်ကို။”

ပြောလေပြောမှာသာ ဆက်ပြော။ အိမ်ထောင်ရှိရင် ဘယ်လိုဖြစ်နိုင်တယ်၊ အိမ်ထောင်မရှိရင် ဘယ်လိုဖြစ်နိုင်တယ်ဆိုပြီး မတွေဝေနဲ့ပြော။

“အိမ်ထောင်ရှိရင် အိမ်ထောင်ရေး မကောင်းဘူး။”

ဘာဖြစ်လို့။

သူ့ရဲ့ အိမ်ထောင်မိတ်ဂြိုဟ် စနေဟာ တနင်္ဂနွေအခါနဲ့ အခိုက်ထဲမှာ ရှိနေလို့၊ သူအိမ်ထောင်ရှိရင် အိမ်ထောင်ရေး မကောင်းဘူး။”

မှန်တယ်။

“သူ့အိမ်ထောင်ရေး မကောင်းဘူး အစ်ကို။ ကျွန်တော်ပြောတာ ဟုတ်လား။”

ဟုတ်တယ်လေ။ ဒီမှာကြည့်။ မင်းကိုအစ်ကို အခိုင်အမာ ကြည့်ပုံကြည့်နည်း ထပ်ပြလိုက်မယ်။ ဒါပညာပေါ့ကွာ။ လွင်မောင် လို့ခေါ်တဲ့ ဗုဒ္ဓဟူးရဲ့ အတွင်းမိတ်က ဘာလဲ။

“စနေလေ အစ်ကို။”

အေးဟုတ်ပြီ စနေ။ လွင်မောင်ရောက်လာတဲ့ တနင်္ဂနွေအခါမှာ ထင်ရှားတဲ့ဂြိုဟ်လို့ ခေါ်တဲ့နဝင်းဂြိုဟ်၊ တစ်နည်းပြောရရင် ပဉ္စပွတ်ဂြိုဟ်ဟာ ဘာလဲ၊ ပဉ္စပွတ်မှာ ဘာရှိလဲ။

“ကြာသပတေးပါ။”

ခုန လွင်မောင် အတွင်းမိတ် (အိမ်ထောင်မိတ်) စနေနဲ့ အဲဒီကြာသပတေးနဲ့ ဘာတော်လဲကွာ။

“အတွင်းရန် တော်ပါတယ်။ ဓမ္မပါ (ဝ၅)။”

အေး ဒါပေါ့ကွ။ ညီလေးခုနပြောတဲ့ အိမ်ထောင်ရေး မကောင်းတာကို ထပ်ပြီး အထောက်အကူ ပြုမသွားဘူးလား။

“ပြုသွားပါတယ်။”

ပြုသွားတာပေါ့။ ဒါဟာ လွင်မောင်ရဲ့ အိမ်ထောင်မိတ်ဂြိုဟ် အနေနဲ့ခိုက်နေရုံတင် မကဘူး လွင်မောင်ရဲ့ အိမ်ထောင်မိတ်ဂြိုဟ်ဟာ ရန်နဝင်း စီးလာတဲ့အခါလို့ မခေါ်ဘူးလား။

“ခေါ်ပါတယ်။”

ဟုတ်ပြီနော်။

“ဟုတ်ကဲ့ပါ။”

ဒါဖြင့် မင်းဦးဆုံးကြည့်ဖို့ မေ့သွားတဲ့ သုံးသပ်ပုံကို အစ်ကိုပြမယ်။ ဒါဟာလည်း လွင်မောင် အိမ်ထောင်ရေး မကောင်းတော့တာကို အထောက်အကူပြုတဲ့ ကြည့်ကွက် တစ်ကွက်ပဲ။ ပိုခိုင်မာတာပေါ့ကွာ။ အဲဒါကတော့ လွင်မောင်လာတဲ့ အခါသည် တနင်္ဂနွေအခါ၊ ဒါဖြင့် မူလအလယ်အခြာသည် တနင်္ဂနွေ၊ လာတာ လွင်မောင်ဆိုတော့ မူလအခါနဲ့ လွင်မောင်နဲ့ ဘာတော်လဲ။

“ဪ် ဟုတ်တယ်အစ်ကို။ အင်းဝ တော်ပါတယ်။ ဒါလည်း အတွင်းရန်ပါပဲ။”

အိမ်ထောင်ရေး မကောင်းတာတို့၊ မိသားစုအုပ်စု ကွဲကွာခြင်း၊ ခွဲခွာခြင်း၊ မသင့်မြတ်ခြင်း၊ ရန်ပေါ်ခြင်းကို အထောက်အကူ ထပ်မဖြစ်သွားဘူးလား။

“ဖြစ်သွားပါတယ် အစ်ကို။”

အေးပေါ့ ညီလေး၊ ဘယ်လိုပဲ ကြည့်ကြည့် ကိုယ်ကြည့်လိုက်တာ ဟုတ်မဟုတ်ကို တခြားအထောက်အကူပြု ဂြိုဟ်တွေနဲ့ ဒီလိုပဲချိန်ရတာပေါ့။ အစ်ကိုတို့လည်း ဒီလိုပဲချိန်ရတာပဲ။ ခိုင်မာလား၊ မခိုင်မာလားဆိုတာ သုံးသပ်ရတာပေါ့။ ဆက်ပြော၊ မင်း ဘာမြင်သေးလဲ။

“ဟာ တခြားမြင်တာကတော့ သူ့ရဲ့ဓာတ်ဖက်ဂြိုဟ် ဖြစ်တဲ့သောကြာ တနင်္ဂနွေအခါရဲ့ ဆပွတ်မှာ ရှိနေတော့၊ ခုန အစ်ကိုပြောသလို ဌာနဗလအား ကောင်းနေပြန်တယ်လေ။”

အေး ဟုတ်တယ်။

“အဲဒီလို (ဝံသေ) ကောင်းရင် ဘာပြောရမလဲ အစ်ကို။”

ဓာတ်ဂြိုဟ်ကို များသောအားဖြင့် ကျန်းမာရေးနဲ့ ဆိုင်တဲ့နေရာတွေမှာ သုံးသလို၊ မူလကာယကံရှင်ရဲ့ ဘဝအထောက်အကူဂြိုဟ် အဖြစ်လည်း ကြည့်သင့်ရင် ထည့်ကြည့်ရတယ်။

“ဒါဖြင့် လွင်မောင် ကျန်းမာရေးကောင်းတယ်လို့ ပြောလို့ရတယ် အစ်ကို။ ဒါပေမယ့်”

ဒါပေမယ့် ဘာဖြစ်လို့လဲ။

“သူ့အကြောင်းကို မေးတဲ့ တနင်္ဂနွေအခါမှာကိုက လွင်မောင်ဆိုတဲ့ ဗုဒ္ဓဟူးက စတုရန်းမှာ ရှိနေလို့ ရုပ်ဒဏ်ရာ၊ စိတ်ဒဏ်ရာ ရှိတဲ့နေရာပဲ။ အခု အစ်ကိုပြောတော့ ဝံသေ ကောင်းတယ်ဆိုရင် ကျန်းမာရေး ကောင်းတယ်ဆို။”

အေးလေ။

“ကျွန်တော်ဝေသွားပြီ။”

ဘာမှ ဝေစရာမလိုဘူး။ သူဟာ မူလရုပ်စိတ်ဒဏ်ရာ ရနိုင်တဲ့ နေရာအားနဲ့ ဝင်လာသူ ဖြစ်ပေမယ့်ရုပ်လား၊ စိတ်လား ချိန်ဆရမယ်။ တကယ်လို့ ရုပ်ခန္ဓာအလိုအရ ဒဏ်ရာဆိုတဲ့ ကျန်းမာရေး မကောင်းဘူး လွင်မောင် ပိုးစိုးပက်စက် မဖြစ်နိုင်ဘူး။ ဘာလို့လဲဆိုတော့ ဝံသေတော်တဲ့ သောကြာ ကောင်းနေတာကိုး။ မဟုတ်ဘူးလား။

“ဪ် ဟုတ်တယ် အစ်ကို၊ ဟုတ်တယ်။ ဒီလိုဆိုတော့လည်း ကြည့်ရတာရှင်းသား။”

နောက်တစ်ခု အစ်ကို ပြောမယ်။ လွင်မောင်ဟာ ရုပ်ဒဏ်ရာ မဟုတ်ဘဲ တကယ်လို့ စိတ်ဆင်းရဲနေရတဲ့ သူဆိုရင်လည်း ကျန်းမာရေးတော့ ကောင်းနေမှာပဲ။ ဒါကိုတော့ ညီလေး သတိထားရမယ်။ ကဲဒါဖြင့် ပြောမယ်။ ကိုလွင်မောင်ဟာ စီးပွားရေး အတော်အဆင်ပြေတဲ့ လုပ်ငန်းရှင် တစ်ယောက်ပဲ။ သံချည်သံကွေး လုပ်ငန်းလုပ်တဲ့သူ။ အပေါင်းအသင်း အသိုင်းအဝိုင်းကို လက်မတွန့်ဘဲ ပေးကမ်းမှု ရက်ရောသလို၊ သူ့အပေါင်းအသင်း အသိုင်းအဝိုင်းကလည်း လွင်မောင်ဟေ့ ဆိုရင်ဘာမဆို ပြီးတယ်။ အဲဒီလို ဖြစ်လာတာ အမှန်က မကောင်းဘူး။ အကျင့်စာရိတ္တကို ထိခိုက်စေတယ်။ ဒါကြောင့် လွင်မောင်ဟာ အိမ်ထောင်ဖက်ကို စိတ်ဆင်းရဲအောင် လုပ်လို့ အိမ်ထောင်ဖက် ဆင်းသွားရတယ်။ လနဲ့ချီပြီး ကြာနေပြီ။ ဒါပေမယ့် လုံးလုံးကွဲသွားကြတာ မဟုတ်သေးဘူး။ နောက်အိမ်ထောင်ကို လွင်မောင်ခြေလှမ်းတယ်။ နောက်အိမ်ထောင်က လွင်မောင်ရဲ့ စည်းစိမ်ဥစ္စာကို အပိုင်သိမ်းဖို့ ကြိုးစားလေတော့ လွင်မောင် စိတ်သောက ရောက်နေပြီ။ မစားနိုင်၊ မအိပ်နိုင်ဖြစ်လို့ ရုပ်အတော်ကျသွားပြီ။ ဒါပေမယ့် ဝေခွဲဆုံးဖြတ်ဖို့ ခက်နေသေးတယ်။ သူ့အသိုင်းအဝိုင်းက တောင့်နေတာကိုး။ ဒါပဲ။ တနင်္ဂနွေအခါမှာ လာတဲ့ လွင်မောင်ရဲ့ ဖြစ်စဉ်က အဲဒါပဲ။ ဒါကြောင့် မင်း ချိန်ဆတာတွေ၊ စမ်းဟောတာတွေ ဟုတ်လာပြီ။ လွင်မောင့် ဖြစ်စဉ်တွေနဲ့ (၈၅) ရာခိုင်နှုန်း တိုက်ဆိုင်နေပြီ။ ကြိုးစား။

“အစ်ကို ပြောတာကျွန်တော် တော်တော်ဝမ်းသာ သွားတယ်။”

ဖြစ်ပါတယ်။ ပညာဆိုတာ လှေကားထစ်တက် သွားသလို တစ်လှမ်းချင်းတက် သွားရတာ အကောင်းဆုံးနဲ့ အထိရောက်ဆုံးပဲ။ ဘာလို့မဖြစ်ရမှာလဲ ကြိုးစား၊ ကျော်လွှားတက် သွားရင်သာ အနှစ်မရှိတဲ့ ခြေလှမ်းဖြစ်သွား တတ်တာကွ။ ကဲ မပြီးသေးဘူး။ လွင်မောင်က အစ်ကို့ကို မေးသေးတယ်ကွ။ ကျွန်တော် တနင်္လာသားတစ်ယောက်နဲ့ ကျောက်လုပ်ငန်း လုပ်မလို့ ဖြစ်ပါ့မလားတဲ့။

“ဟာ ဖြစ်တာပေါ့နော် အစ်ကို။ သူ့ကံမှာ တနင်္လာ ကောင်းနေတာပဲ။ အခါတိုင်ရဲ့ အညွန့်လည်းဖြစ် ကိုလွင်မောင်ရဲ့။မိတ်လည်းဖြစ်နေတယ်။”

အေးအစ်ကိုလည်း ဒီလိုပဲ တွေးလိုက်တာပေါ့။ သူလည်းအစ်ကို့ အဆုံးအဖြတ်ကို နားထောင်နေတယ်။ ဒါကြောင့် အစ်ကို့ဉာဉ်အတိုင်း တစ်ဖက်က တနင်္လာသားဆိုတဲ့ လူရဲ့နာမည်ကို မေးလိုက်တယ်။

“ဘယ်သူတဲ့လဲ အစ်ကို။”

ကိုကျော်ဒင်တဲ့။

“ဟင် ကိုကျော်ဒင် တဲ့လား။”

အေးလေ ဘာဖြစ်လို့လဲ။

“တနင်္လာဟာ ကောင်းတော့ကောင်းတယ်။ ဒါပေမယ့် ကိုကျော်ဒင် ကတော့ မကောင်းဘူး အစ်ကို။ ဘာလို့လဲဆိုတော့ တနင်္လာဟာ ကိုလွင်မောင်မေးတဲ့ သူရဇ္ဇအခါရဲ့ အညွန့်ဂြိုဟ်တော့ ဟုတ်ပါရဲ့၊ စီးပွားရေးနဲ့တော့ ဆိုင်ပါရဲ့။ ဒါပေမယ့်”

ပြောလေကွာ။ ဒါပေမယ့် ဘာဖြစ်လဲ၊ ခြေဆင်းနေတာလဲ မပြီးတော့ဘူး။

“အမြစ်အညွန့် ဇောက်ထိုးကြီး ဖြစ်နေတယ် အစ်ကို။”

အေး ဟုတ်ပြီ လိုချင်တာ ဒါပဲ၊ ဟုတ်တယ်။ အစ်ကိုလည်း မင်းပြောသလို ပြောလိုက်တယ်။ အဲဒီ တနင်္လာသားနဲ့ ကျောက်သွားလုပ်လို့ ဘယ်လိုနည်းနဲ့မှ မအောင်မြင်နိုင်ဘူးလို့ ပြောလိုက်တယ်။ ကိုလွင်မောင်က လူ့ကတ်ဖဲ့ကြီးကွ။ သူက စမ်းကြည့် လိုက်သေးတယ်။ သွားပြီး အစပျိုးကြည့်လိုက် သေးတယ်ပေါ့ကွာ။ ဘယ်လိုမှ လုပ်မရတော့မှ လက်လျှော့ပြန်လာပြီး အစ်ကို့ကိုာဝန်ခံတာကွ။

“အခါတစ်ခုရဲ့ သတ္တိဟာ ကြောက်စရာကောင်းတယ်နော် အစ်ကို။”

အေးပေါ့ကွ။

“တကယ်လို့များ ကိုလွင်မောင်ဟာ ဂုရုချိန်မှာ ကိုကျော်ဒင်ဆိုတဲ့ လူနဲ့ကျောက် လုပ်ငန်းက အောင်မြင်ချင် အောင်မြင်နေမှာနော်။”

အေး အဲဒီအခါမှာ ဆိုရင်တော့ အောင်မြင်ချင် အောင်မြင် သွားမှာကွ။ ခုတော့ သူရဇ္ဇအခါဟာ သူ့ရဲ့ နိမိတ်ပြသလို ဖြစ်သွားရတယ်။ တစ်ခုတော့လည်း ရှိပါတယ်လေ။ မဖြစ်နိုင်တဲ့လူ မအောင်မြင်နိုင်တဲ့လူ တစ်ယောက်ဟာ သူ့နိမိတ်ကို သူဆောင်ပြီး။လာတတ်စမြဲပဲကွ။

အင်္ဂဝိဇ္ဇာပညာက ဘယ်သူ့ကိုမှ မျက်နှာလိုက် ပြောလို့မရဘူး။ သူ ဒီနိမိတ် ဆောင်လာရင် ကိုယ်ကကောင်းအောင် လှည့်ပြောမယ်လို့ မကြိုးစားနဲ့ မရဘူး။ သူကကောင်းတဲ့ နိမိတ်နဲ့လာရင် ကိုယ်ကဆိုးအောင် သွားမပြောနဲ့။ အလကားပဲ။ ဘာမှဖြစ်လာမှာ မဟုတ်ဘူး။ အဲဒီလောက်ဆို မင်းရှင်းလောက်ပြီ ထင်တယ်။

“ဟုတ်ကဲ့ ရှင်းပါပြီ။”

ကဲ ရှင်းရင် အပြင်အာယုကပ် ဆိုတဲ့ ကြိုးကို သွားလိုက်ရအောင်။",
"imagelink":"https://i.pinimg.com/736x/34/09/a8/3409a88f49e63497eb996709b8ca4273.jpg",
"openlink":"",
"notetext":"",
"videolink":""},
{
"title":"ဆပွတ်နဲ့ ပဉ္စပ္ပတ်။ ပဉ္စပွတ်၊ ဆပွတ်",
"subtitle":"သေချာနားလည်အောင် လေ့လာပါ",
"sirname":"ဆရာ ဦးမောင်မောင်သန်း",
"book":"ဆပွတ်နဲ့ ပဉ္စပ္ပတ်။ ပဉ္စပွတ်၊ ဆပွတ်။ အင်္ဂဝိဇ္ဇာမှာ ပဉ္စပွတ်နဲ့ ဆပွတ်ဆိုတာ ညီလေး သိတယ်နော်။ တိုင်ထူမယ် ကြည့် ဘယ်လိုနေလဲ။

“အထက်က အောက်ကို ဆင်းသွားပါတယ် အစ်ကို။”

ဒါဖြင့် ဆပွတ်ကနေ ပဉ္စပွတ် ဆိုရင်ကောကွာ။ ထပ်ထူမယ်။

“အောက်ကနေ အထက်ကို တက်သွားတာပါ။”

တည်ဆောက်ထားပုံ၊ ဖွဲ့စည်းထားပုံ တူပေမယ့် လာရာလမ်းကြောင်း၊ သွားရာ လမ်းကြောင်းတူလား။

“မတူပါဘူး။”

လမ်းကြောင်းမတူရင် ဖြစ်စဉ် မတူတော့ဘူး။ အပေါ်သုံးလုံးမှာ ရှိတယ်ဆိုပြီး ရမ်းသန်းဟောရင် ရမ်းသန်းဆုံးဖြတ်ရင် မှားပြီသာမှတ်တော့။

ဟိုတုန်းက ဆရာတစ်ယောက် တွေ့ဖူးတယ်။ သိန်းမောင် ကောင်းရင် မြင့်သိန်းလည်း ကောင်းမယ် မှတ်ဆိုတဲ့ နာမည်စကားပုံလေးတွေ ဥပမာပေးပြီး ဟောလေ့ရှိတဲ့ ဆရာပေါ့။ အစ်ကိုကလည်း စစ်စစ်ပေါက်ပေါက် ရှာပြီး မေးကြည့်တယ်။ ဆရာ အထက်ရောက်တာရော အောက်ရောက်တာရော ကောင်းသလားဆိုတော့။ မင်းက ဘာနားလည်တဲ့ ကောင်မို့လို့ မေးတာလဲဆိုပြီး ဒေါသတွေထွက်တာနဲ့ အစ်ကိုလည်း ဆက်မမေးတော့ပါဘူး။ အစ်ကို ခဏခဏပြောတဲ့ တရားသေ ဝါဒသမားတွေ ပေါ့ကွာ။ ဒါမျိုးကအမှားတွေ့တတ်တယ်။ ဉာဏ်မပါတဲ့ ဟောကွက်လို့ ခေါ်တယ်။ မင်းကိုယ်တိုင် တနင်္ဂနွေသား မောင်အောင်မြတ်ပဲ။ သပြေကို ခေါင်းရင်းမှာ အိုးတစ်လုံးနဲ့ ထားကြည့်၊ တစ်လပြည့်ရင် ဖက်သန်းတို့၊ ပျဉ်းတော်သိမ်တို့ ရှာပြီးတစ်လ ထားကြည့်၊ ဘယ်ဟာက ဘာဖြစ်လာမလဲ ကြည့်။ လုပ်ကြည့်မလား။

“မကြည့်တော့ပါဘူး အစ်ကို။”

ပညာဆိုတာ လက်တွေ့စမ်းရဲ ရတယ်ကွ၊ ဒါမှ ပညာက ပိုခိုင်တာ၊ မင်းကို ဟိုတလောက သင်ခဲ့တာက ပဉ္စပွတ်နေ့ ဆပွတ်အခါကို သင်ခဲ့တာ။ အခုဟာ နာမည်ပညတ်ချက် တွဲလုံးကို သင်တာ သွားမရော စေနဲ့နော်။

“ဟုတ်ကဲ့ပါ။”

ပညာဆိုတာ မသိတာမရှိအောင် စစ်စစ် ပေါက်ပေါက်ကို သိထားရမယ်။ အစ်ကို ကြုံဖူးတယ် တနင်္ဂနွေအခါမှာ ကိုမြင့်အောင် ဆိုတဲ့ လူတစ်ယောက် သုဝဏ္ဏမှာ အိမ်ငှားဖို့ သွားရှာမယ် နံပါတ်ရွေးပေးပါဆိုပြီး အစ်ကို့ကို လာတိုင်ပင်တယ်။ အစ်ကိုက ပြောလိုက်တယ်။ ခင်ဗျားအိမ်ရမှာ မဟုတ်ဘူး မဖြစ်နိုင်ဘူးလို့။ ဟုတ်တယ်။ နောက်နေ့ကျတော့ ပြန်လာပြောတယ်။ အိမ်တွေ့တော့တွေ့တယ်တဲ့ စပေါ် မတတ်နိုင်ဘူးတဲ့။ စပေါ်နည်းတဲ့ အိမ်ကျတော့ မကြိုက်လို့တဲ့။ ဘာမှ အဆင်မပြေခဲ့ဘူး။

ဒါဟာ မူလတနင်္ဂနွေနံကို ဖိလိုက်တဲ့ သဘောဆိုတာ မင်းသိ။

“အစ်ကို မပြောသေးဘူးလေ။”

ဘာလို့ မပြောရမှာလဲ။ တြိရန်းနေ့ စတုရန်းအခါဆိုတာ တနင်္ဂနွေကို တက်သွားစေတာရယ် ပဉ္စပွတ်နေ့ ဆပွတ်အခါဆိုတာ တနင်္ဂနွေကို ဖိနှိပ်လိုက်သလို ဖြစ်သွားစေတာရယ်ဆိုတာလေ မေ့နေပြီလား။

“ဪ်..ဟုတ်ကဲ့ ဟုတ်ကဲ့။”

အေး ဒီလို ပဉ္စပွတ် ဆပွတ်တွဲကို သင်တော့မှာမို့ မင်းကိုကြိုပြီး ပဉ္စပွတ်နေ့ ဆပွတ်အခါဆိုတာကို ကြိုသင်ပေးခဲ့တာပေါ့။ အဲဒီ ပဉ္စပွတ်နေ့ ဆပွတ်အခါကို ကြိုမသင်ခဲ့ရင် အနုပညာခန်းဖြစ်တဲ့ အထက်ဆောင်ပန်းတွေထဲက အတက်အဆင်း တွဲလုံးတွေကို မင်းသိမှာ မြင်တတ်မှာ မဟုတ်တော့ဘူး။ သူက ဖိအားပေးတာကို ဖြစ်စေတဲ့ တွဲလုံးကိုကွ။ အလယ်ဂြိုဟ် ဘယ်ခံနိုင်ပါ့မလဲ။ အလယ်ဂြိုဟ်ကို ဘာလို့ထိခိုက်တာလဲ ဆိုတာကတော့ ခုဆို မင်းသိသွားပြီ။ သင်ခဲ့ပြီးတဲ့ ပညာခန်းနဲ့ အနုပညာခန်း ပေါင်းစပ်လိုက် ဟုတ်ပြီနော်။

“ဟုတ်ကဲ့။ ဒါဆိုရင် မူလ တနင်္ဂနွေသားဟာ ကြာသပတေးနေ့မှာ သောကြာအရပ်ကို သွားရင် ဘယ်ကောင်းပါ့မလဲနော် အစ်ကို။”

ဒါလည်းဖိအား တစ်မျိုးပဲလေ။ မင်းပြောတာက ပညာခန်းတစ်မျိုး၊ အဲဒါက ဥဩမြည်သံ ပညာခန်းလို့ခေါ်တယ်။ ဒီအထိ ရောက်မလာ သေးဘူး နေဦး။ အဲဒီပညာခန်းက သက်သက်ရှိတယ်။ အခုဟာက အလယ်အခြာမပါဘဲ အထက်ဆောင်ပန်းထဲက ပဉ္စပွတ်ဆပွတ်တွဲလုံး နှစ်လုံးကိုပဲ ပြနေတာ။ ဒါကြောင့် ကြာသပတေးနေ့ သောကြာအခါဆိုရင် တနင်္ဂနွေသားတွေ စိတ်ညစ်စရာ တစ်ခုခု ကြုံရလေ့ရှိတယ်။ သတိထားကြည့်။

အဲဒါကိုသိရင် အထက်ကနေ အောက်ကို ဆင်းတဲ့ နာမည်တွဲလုံးတွေရဲ့ ညံ့ပုံကို မင်းသိလာလိမ့်မယ်။ အဲဒီအခါကျ မွေးနံ ဒါမှမဟုတ် နာမည် နဝင်းပေါ်တယ်ဆိုပြီး တရားသေမင်းတွက်မှာ မဟုတ်တော့ဘူး။ ပိုသေချာအောင် ထပ်ပြောမယ်။ သူတို့နာမည်ဇောက်ထိုး ခုလိုဖြစ်နေပြီဆိုတာနဲ့ အလယ်အခြာက ဘာဂြိုဟ်လဲကြည့်။ အဲဒီကာယကံရှင်နဲ့ ဘယ်လိုတော်စပ်တဲ့ ဂြိုဟ်လဲကြည့်။ အဲဒီဂြိုဟ် ညံ့ပြီသာမှတ်တော့။ ဒါဟာ အတွေးအခေါ်အယူအဆ လွဲတတ်တဲ့ နာမည်တွဲလုံး တည်ဆောက်ချိန်ပဲ။ ဒါပေမယ့် တခြားအချိန်တွေမှာ လာတဲ့ မြင့်သိန်းနဲ့ သူရဇ္ဇအခါမှာလာတဲ့ မြင့်သိန်း လုံးဝဖြစ်စဉ်မတူဘူးနော်။ မြင့်သိန်းဆိုတိုင်း တနင်္ဂနွေနံ ထိခိုက်မယ်ဆိုပြီး သွားမတွေးနဲ့ လွဲသွားတတ်တယ်။ မြင့်သိန်း နာမည်တွဲလုံး တည်ဆောက်ပုံ ပြောင်းလဲချိန်ပေါ် မူတည်ပြီး ဖြစ်စဉ်က စကားပြောတယ်။ ဥပမာကွာ တနင်္ဂနွေအခါမှာ မြင့်သိန်းဟာ အခုသင်သလို ပဉ္စပွတ်ဆပွတ် ဇောက်ထိုးဖြစ်ပေမယ့် အင်္ဂါအခါမှာ တြိစတု ဖြစ်ပြန်ရော။ တနင်္လာအခါကျ ပင်းယဇောက်ထိုး ဖြစ်နေပြန်တယ်။ ဒါကြောင့် ပဉ္စပွတ်ဆပွတ် တွဲလုံးကိုသာ အရင်ဆုံး သုံးသပ်ရမယ်။ ရှင်းပြီဆိုရင် ဆပွတ်ပဉ္စပွတ် အတွဲကို ကြည့်ရအောင်။ ဆပွတ်၊ ပဉ္စပွတ်ဆိုတာ တိုင်မှာ အတက်မှန်လို့ ခေါ်တယ်။ အထက်ဆောင်ပန်း အဖြစ်ကုသိုလ်ကောင်းမှု ပြုကြတဲ့အခါ လှူကြတန်းကြ တဲ့အခါမှာ သုံးကြလေ့ရှိတယ်။

ဥပမာပြောရရင် တနင်္ဂနွေတိုင်ကို ကြည့်လိုက်။ ဆပွတ်နဲ့ ပဉ္စပွတ်ဟာ သောကြာနဲ့ ကြာသပတေးပဲ။ ဒီတော့ တနင်္ဂနွေ သားသမီးများဟာ သပြေတို့၊ သစ်မင်းတို့ကို အဆောင်ပြုကြလေ့ရှိတယ်။ ဘုရားလှူကြလေ့ ရှိတယ်။ ဒီလို လှူလိုက်တာဟာ အောင်မြင်မှု အလှူလို့ ယုံကြည်စိတ်ချလေ့ ရှိတယ်။ အောင်လည်းအောင်မြင် ကြတယ်။ တချို့ဆိုရင် သောကြာနေ့မှာ ကြာသပတေးနံ ပစ္စည်းတွေ လှူကြတယ်။ သောကြာထောင့်မှာ ကြာသပတေး နံပစ္စည်းတွေ အဆောင် အညွန့်ပန်းတွေ လှူကြတယ်။ သောကြာနေ့မှာ ကြာသပတေး အရပ်ကို သွားပြီး အကြံအစည် ပြုကြတယ်။ သောကြာနေ့ ကြာသပတေးအခါမှာ လိုရာကိစ္စ တစ်ခုခုကို ဖန်တီးကြတယ်။ ဒါပေမယ့် အစ်ကိုကတော့ ညီလေးကို တချို့ အယူအဆတွေ ဗဟုသုတဖြစ်အောင် ပြောပြရုံ ပြောပြတာပါ။ ဗဟုသုတဆိုတာ ဒီလိုပဲ ရှာဖွေရတယ်။ ကောင်းတာယူ ကိုယ်မနှစ်သက်ရင် တောင်မှ မှတ်သားထား။ ပညာဆိုတာ ရှုတ်ချစရာ မဟုတ်ဘူး။ ဘယ်ပညာဖြစ်ဖြစ် သူ့နေရာနဲ့သူ အံဝင်သွားကြတာပဲ။ အစ်ကိုကတော့ ဆပွတ်နဲ့ ပဉ္စပွတ်ကို အဆောင်အရွက်ပြုဖို့ အကောင်းဆုံးဆိုတာပဲ ပြောချင်တယ်။

“တနင်္ဂနွေသားရဲ့ ဆပွတ်သောကြာနဲ့ ပဉ္စပွတ်ကြာသပတေးဟာ တနင်္ဂနွေသားအတွက် မိတ်နှစ်ခါထပ် ဝင်တယ်နော် အစ်ကို။ အောင်ပနဲ့ ဦးသာလေ။”

မင်းပြောတာ မှန်တယ်။ ဒါပေမယ့် မပြည့်စုံဘူး။ ဘာလို့လဲဆိုတော့ တနင်္ဂနွေသားရဲ့ ဆပွတ်နဲ့ ပဉ္စပွတ်ဟာ မိတ်နှစ်ခါထပ်ပါတယ်ဆိုရင် ရန်တစ်ခါ မိတ်တစ်ခါမိတဲ့ နံတွေဂြိုဟ်တွေ ရှိတယ်။ ဥပမာကွာ စနေကိုကြည့် ဆပွတ်ကြာသပတေးနဲ့ ဓမ္မာ၊ ပဉ္စပွတ် ဗုဒ္ဓဟူးနဲ့ တော်ရင်း၊ ဒန်းလှ ဆိုတော့ မိတ်တစ်ခါ ရန်တစ်ခါ ဖြစ်နေပြီး မစင်ကြယ်ဘူး။ ဒါကြောင့် ဆပွတ်နဲ့ ပဉ္စပွတ်ဆိုတာ မိတ်နှစ်ခါမိတယ်လို့ တရားသေမတွေးနဲ့။ အင်္ဂဝိဇ္ဇာအခါ တစ်ခုမှာ ရောက်လာတဲ့သူဟာ ခုပြောနေတဲ့ ဆပွတ်နဲ့ ပဉ္စပွတ်နာမည်မျိုး မိနေရင် ရာနှုန်း ရှစ်ဆယ်လောက်ကို ကောင်းတယ်ပဲ မင်းပြောရတော့မယ်။ တကယ်လည်း ကောင်းတယ်။ ဥပမာ တနင်္လာအခါမှာ ရောက်လာတဲ့ ကိုထွန်းသိန်း လိုနာမည်မျိုး ပေါ့ကွာ။ တိုင်နဲ့ပြရင် အဲဒီလိုမြင်ကို နေရမယ်။ သူ့နာမည်ဟာ အမှန်ပဲ။ အတက်ပဲ။ သူ့ကိုကောင်းတာတွေချည်း လုပ်ခိုင်း၊ သီလဆောက်တည်ခိုင်း၊ လှူခိုင်း၊ စွန့်ကြဲခိုင်း၊ ကာယကံ၊ ဝစီကံ၊ မနောကံ ထိမ်းချုပ်ခိုင်း၊ အဲဒီ ကိုထွန်းသိန်း မုချအောင်မြင် ရစေမယ်။ ဒါဟာ ဆပွတ်နဲ့ ပဉ္စပွတ်ရဲ့ သတ္တိပဲ။

“သူက အကောင်းဘက်ကို ညွှန်းတယ်နော် အစ်ကို။”

မှန်တယ်။ ဆပွတ်၊ ပဉ္စပွတ်ရဲ့ သတ္တိဟာ အကောင်းဘက်ကို ညွှန်းတာများတယ်။ ပဉ္စပွတ်၊ ဆပွတ်နဲ့ သူ့ကို ကြိုးလေးတစ်ချောင်း ဆွဲသလို ဆွဲကြည့်။ အတည့်နဲ့ ဇောက်ထိုး မြင်လိမ့်မယ်။ မမြင်ရင်လည်း လက်တွေ့ လူ (၅၀) (၁ဝဝ) လောက်ကို သုတေသနပြု ကြည့်လိုက်။ ဘယ်ဟာကောင်းတယ် ဘယ်ဟာဆိုးတယ်ဆိုတာ အဲဒီဂြိုဟ်နှစ်လုံးက အဖြေပေးလိမ့်မယ်။ ဘယ့်နှယ်လဲ ဒါလောက်ဆို သဘောပေါက်လား။

“ပေါက်ပါတယ်။”

ပေါက်ရင် ဒီလိုပဲ တဖြည်းဖြည်း တွေးယူသွားရမယ်။ ပညာဆိုတာ တွေးရင်း အတွေ့အကြုံရှာရင်းနဲ့ပဲ လမ်းကြောင်း လျှောက်ယူရတာမျိုးကွ။ ဒါမှ ဖြစ်တာလား၊ ပျက်တာလား ဆိုတာကို ကိုယ်တိုင် မြင်သိမယ် ဟုတ်ပြီနော်။ ကိုင်း ဒီလိုဆို အင်္ဂဝိဇ္ဇာတိုင် တစ်တိုင်မှာ အရေးကြီးတဲ့ တြိရန်းဂြိုဟ်ကို သွားကြမယ်။ တြိရန်းဂြိုဟ်ဆိုတာ မူလဂြိုဟ်ရဲ့ သုံးခုမြောက်ကို ခေါ်တယ်။ တိုင်တစ်တိုင်ရဲ့ အောက်ဆုံးက ဂြိုဟ်ဟာ တြိရန်းလို့ လောလောဆယ် အလွယ်မှတ်ထား။

“ဟင် အလွယ်မှတ်ထား။ လောလောဆယ်ဆိုတော့ တိုင်တစ်တိုင်ရဲ့ အောက်ဆုံးက ဂြိုဟ်ဟာ တြိရန်းဂြိုဟ်လို့ အမြဲတမ်း သတ်မှတ်မထားရဘူး ဆိုတဲ့သဘောလားအစ်ကို။”

မှန်တယ်။ ဘာလို့လဲဆိုတော့ အခု မောင်အောင်မြတ်ကို အစ်ကို သင်ပေးနေတဲ့ တိုင်က ဆပွတ်ရိုက်တိုင်လို့ ခေါ်တယ်။ အထက်အောက် ဆပွတ်ရိုက် ထူသွားလိုက်ရင် တိုင်ခြေ တြိရန်း နေရာမှာ (၃) ဂဏန်း ရှိမယ်။ ဒါကြောင့် ဆပွတ်လင်္ကာနဲ့ ထူတဲ့တိုင်မှာ ဆိုရင်တိုင်ခြေမှာ (၃) ဂဏန်းရှိမယ်။ ပဉ္စပွတ်ရိုက်ထားတဲ့တိုင် တစ်နည်း ပြောရရင် ပဉ္စပွတ်လင်္ကာနဲ့ ယူထားတဲ့တိုင် ဆိုကြပါစို့ကွာ။ သူ့လင်္ကာအရ အ၊ မဲ၊ ကျွဲ၊ သား၊ ဆီ၊ နှင့်၊ လား ဆိုတာရှိတယ်။ ဒီလိုပဲ နောက်တစ်ခါ ပဉ္စပွတ်လင်္ကာ ရှိသေးတယ်။ နှမ်း၊ ရွက်၊ အ၊ ပွင့်၊ ကုံး၊ သီ၊ ဆင့် တဲ့။ အဲဒါကတော့ ဆေးပညာ ရှင်တွေရဲ့ အပိုင်းပေါ့။ အာဒိကပ္ပကျမ်းမှာ လာတယ်။ နှမ်းဆိုတဲ့ စနေနံကနေ ခယားဇောက်တိုင် ထူချလိုက်ရင် တိုင်ခြေကဂြိုဟ်ဟာ တြိရန်း မဟုတ်တော့ဘူး။ ဆင့်ဆိုတဲ့ အင်္ဂါကိုမြင်တိုင်း တြိရန်းလို့ သွားမမြင်လေနဲ့။ ပုံစံနဲ့ပြမယ်။ တိုင်တည်ဆောက်ထားပုံကို ဘယ်အမြင်၊ ဘယ်ရှုထောင့်နဲ့မှ မကြည့်ဘဲ ရိုးရိုးဆင်းသွား ပုံကိုပဲပြမယ်။ ကြည့် ဂြိုဟ်တစ်ဂြိုဟ်ကနေ တစ်ဂြိုဟ်ကို ပဉ္စပွတ်ရိုက်ပြီး ခရားဇောက်တိုင် ဆင်းသွားတာ မင်းမြင်ရလိမ့်မယ်။ ဒါကို ကြည့်လိုက်ရင် တိုင်ဖွဲ့စည်းပုံအရ တိုင်ခြေဟာ တြိရန်း မဟုတ်တော့ဘူးဆိုတာ ညီလေး သိရလိမ့်မယ်။

ဆေးပညာရှင်တွေရဲ့ ယူဆတွေးခေါ်ပုံ၊ သုံးသပ်ပုံ၊ ကုထုံးကအစ သူတို့အယူအဆနဲ့ သူတို့ပေါ့။ ဆောင်၊ ပျက်၊ ခိုက်၊ ငုပ်၊ လွန်၊ ဆုံး၊ ချုပ် ဆိုတဲ့ သတ်မှတ် ထားချက်က ရှိသေးတာကိုး၊ ဒါက တို့အပိုင်း မဟုတ်သေးဘူး။ ဒီအဆင့်တွေက မြင့်သွားပြီ။ နောက်တော့လည်း လာမှာပေါ့။ အခုလောလောဆယ် တို့အပိုင်း စကားနဲ့ပြောရရင် တိုင်ခြေမှန် သမျှတြိရန်းလို့ ယူဆရင် မှားသွားနိုင်တယ် ဆိုတာမင်းမှတ်ထား။

“ဟုတ်တယ်နော် အစ်ကို။ ဒီလိုတိုင်တွေနဲ့ ကြည့်ပြန်တော့ တိုင်ခြေကို တြိရန်းလို့ သတ်မှတ်လို့ မရတော့ဘူး။”

အေး အဲဒါပဲ။ ဒီသဘောလေးကို ညီလေး သဘောပေါက်ထားရင် တြိရန်းကို အစ်ကို ပြောပြတော့မယ်။ တြိရန်းဟာ ဆပွတ်ရိုက် လင်္ကာနဲ့ ထူထားတဲ့ အခါတိုင်တစ်တိုင်ရဲ့ နောက်ဆုံး ပညတ်ထားရတဲ့ ဂြိုဟ်ဖြစ်လို့ အခါတိုင်တစ်တိုင်ရဲ့ ထွက်ပေါက်လို့လည်း ခေါ်လို့ရတယ်။ သူ့မှာ ဘာသတ္တိမျိုး ရှိလဲဆိုတော့ အခါတစ်ခုမှာ လှုပ်ရှားမှု အများဆုံးသတ္တိ ရှိတယ်။ ဒါကြောင့် တြိရန်းဂြိုဟ်ဟာ အခါတစ်ခုရဲ့ လှုပ်ရှားမှု အများဆုံးဂြိုဟ်လို့ သတ်မှတ်ထားရမယ်။ နိမိတ်တို့ စနည်းတို့ကို ကြည့်ပြီး သုံးသပ်ပြီး အဲဒီ ဂြိုဟ်နံ၊ ပစ္စည်း၊ လူဟာ အဲဒီအခါမှာ ဝင်မှာလား၊ ထွက်မှာလားကို ချိန်ရမယ်။ ဆုံးဖြတ်ရမယ်။ ဒါကြောင့် တြိရန်းဟာ ကောင်းတယ် ပြောလို့မရသလို ဆိုးတာလည်း ပြောလို့မရဘူး။

“အစ်ကို ဒါဖြင့် ဂြိုဟ်တြိရန်း၊ ပျော်စံမြန်းနေ၊ သေကြေပျက်စီး၊ မီးလည်းတစ်ကြောင်း၊ ခြေနှစ်ချောင်းနှင့် လေးချောင်းပြင်ထွက် နှိပ်စက်ဝေဒနာလို့ အစချီထားတဲ့ လင်္ကာအရဆိုရင် သူက အကောင်းဘယ်ရှိတော့မလဲ။ ကောင်းတာကို တစ်ကွက်မှ မပါတော့ဘူး။”

အဲဒါ တရားသေ မင်းမြင်တာ လို့ခေါ်တယ်ကွ။ မှတ်ထား။ မင်းကို အစ်ကို အဲဒီလင်္ကာတွေ သင်ပေးခဲ့တုန်းက တရားသေ မမှတ်ရဘူးလို့ မပြောမိလို့လား။ အဲဒီ လင်္ကာတွေဟာ ပညာရှိတွေ စပ်ဆိုခဲ့တာ မောင်အောင်မြတ်ရဲ့။ မှားတယ်လို့ ပြောလို့မရဘူး။ ဒါကို ကောက်ကြောင်းလို့ ခေါ်တယ်။ ဒါကိုအခြေခံပြီး တွေးတောရမယ်။ ကောင်းရင် ဘယ်လိုကောင်းလဲ၊ ဘာလို့ ကောင်းလဲ။ ဆိုးရင် ဘယ်လိုဆိုးလဲ၊ ဘာလို့ဆိုးမလဲ၊ ဆိုးတာတွေကို တွေးယူဖို့ မမေ့ရဘူးလေ။ ဒီတော့ မင်းရှင်းအောင် အစ်ကို ပြောပြမယ်။

တြိရန်းဟာ အခါတိုင် တစ်တိုင်မှာ အမြဲ တွေ့ရတတ်တယ် ဆိုတာပြောပြမယ်။ ဥပမာ လူတစ်ယောက်ဟာ အင်္ဂါသား တစ်ယောက်ကို စောင့်နေတယ် ဆိုကြပါစို့။ တနင်္ဂနွေ အခါလည်းကျရော အဲဒီအင်္ဂါဟာ တိုင်ခြေတြိရန်းမှာ ရှိနေပြီ။ ဒါဆို အဲဒီအင်္ဂါသား မုချမလွဲမသွေ ရောက်လာရမှာ သေချာတယ်။ စောင့်နေသူ ကာယကံရှင်နဲ့ အင်္ဂါသားနဲ့ ကျိန်းသေ တွေ့ရတော့မယ်။ ဒါဖြင့် အဲဒီတနင်္ဂနွေ အခါမှာ အင်္ဂါသား ရောက်မလာဘူး ဆိုရင်ရော။ မင်းမေးလို့ အစ်ကို အတွေ့အကြုံနဲ့ ယှဉ်ပြီး ပြောပြရဦးမယ်။

တစ်နေ့ကွာ အစ်ကိုနဲ့ သင်ဖော်သင်ဖက် မောင်လှ ဆိုတာရှိတယ်။ အဲဒီမောင်လှနဲ့ အစ်ကို ကိစ္စတစ်ခုရှိလို့ လူတစ်ယောက်ဆီကို သွားကြတယ်။ အဲဒီလူနာမည်က ကိုသက် တဲ့။ ဒါနဲ့ တို့နှစ်ယောက် ဗုဒ္ဓအခါနဲ့ ချိန်ကိုက်ပြီး ကိုသက် ဆီကိုသွားကြတယ်။ တစ်ယောက်နဲ့ တစ်ယောက်ကလည်း ပညာကို သတ္တိရှိရှိ ယုံထားကြတယ်။ တို့ကျိန်းသေ ကိုသက်နဲ့ တွေ့ကို တွေ့ရမယ်ဆိုပြီး တစ်ယောက်နဲ့ တစ်ယောက် အားပေးရင်း သွားလိုက်ကြတာ လမ်းမှာ ဒေါ်သန်းမြင့် ဆိုတဲ့အမျိုးသမီးနဲ့ တွေ့ရော။ ဒီအဒေါ်ကြီးက ကိုသက် တို့ရပ်ကွက်က လမ်းထိပ်နားမှာ နေတာကွ။ အစ်ကိုတို့လည်း မြင်ရော အားရဝမ်းသာ လှမ်းခေါ်ပြီး ထွေရာလေးပါးတွေ ပြောလိုက်၊ အစ်ကို့အကြောင်း မေးလိုက်နဲ့ အာလာပသလ္လာပတွေ ပြောနေလိုက်ကြတာ နာရီဝက်လောက် ကြာသွားတယ်။ ပြီးမှ စကားဖြတ်ပြီး တို့ကိစ္စအတွက် တို့ဆက်ထွက်လာခဲ့ ကြတယ်ပေါ့ကွာ။ ဒါပေမယ့် ဟိုရောက်တော့ ကိုသက်က အစ်ကိုတို့ မရောက်ခင် (၁၅) မိနစ် အလိုလောက်က အပြင်ထွက်သွားပြီတဲ့။ သူသွားတဲ့ ကိစ္စက အနည်းဆုံး နှစ်နာရီလောက် ကြာနိုင်တော့ အစ်ကိုနဲ့ မောင်လှလည်း ခပ်တည်တည်နဲ့ ပြန်လာ ခဲ့ရတော့တယ်။

“ဟင်တြိရန်းမှာ သောကြာ ရှိရက်သားနဲ့ ကိုသက်နဲ့ ဘာလို့ မတွေ့ရတော့တာလဲ အစ်ကို။”

တွေ့တယ်လေ သောကြာ။ သောကြာနဲ့ တွေ့နိုင်တဲ့ အချိန်အခါကို ရွေးပြီး သွားလိုက်တာ တန်းတွေ့တာပဲ။ တွေ့တဲ့ သောကြာက ဒေါ်သန်းမြိုင်ဖြစ်ပြီး ပြောတဲ့အကြောင်းက အစ်ကို့ ဆရာ သောကြာသားရဲ့အကြောင်း၊ ဒီတော့ သောကြာ တြိရန်းမှာ တွေ့ပါရဲ့။ ကိုသက် မဟုတ်တော့ဘူး။ အဲဒါမျိုးလည်း ရှိတယ်။ နောက်ပြောရဦးမယ်။ ဒီလိုပဲ မောင်လှနဲ့ အစ်ကိုနဲ့ နှစ်ယောက် ဆရာသင်ထားတဲ့ အတိုင်း ဂုရုချိန်မှာ ပညာရှာ ကြတာပေါ့ကွာ။ မောင်လှရေ တိုင်ခြေ တြိရန်းမှာတော့ စနေနံ ရှိနေပြီ။ အခု တို့သွားနေကျ လမ်းမှာ မကြာခင် တုတ်တစ်ပြတ်၊ ဓားတစ်ပြက်များ တွေ့ရမလား မသိဘူးလို့ အစ်ကိုက ပြောလိုက်တယ်။ မောင်လှက ဘာပြန်ပြောလဲဆိုတော့ လူမျိုးကွဲ တစ်ယောက်ယောက်ရဲ့ ထူးခြားတဲ့ နိမိတ်တွေ့နိုင် ဖို့က ပိုမှန်တယ်တဲ့ကွ။

ဒီလိုနဲ့ ကိုယ့်အယူအဆကို ကိုယ်ပြောပြီး သွားလိုက်ကြတာ လမ်းဆုံတစ်ခုနားလည်း ကြရော၊ မြွေတစ်ကောင်ကို ဝိုင်းရိုက်သတ်နေကြတာကို အစ်ကိုတို့ နှစ်ယောက်စလုံး တွေ့ကြတယ်။ ဘာတုတ်ပွဲ၊ ဓားပွဲမှ၊ ဘယ်လိုလူမျိုးကွဲမှ မတွေ့ရတော့ဘူး။ အဲဒီတော့ မြွေပဲတွေ့ရုံနဲ့ ဂုရုချိန်ကြီး ပြီးသွားရ တော့တာပေါ့။ ဒါကြောင့် ဂုရုချိန်များဟာ မြွေလည်းတွေ့ နိုင်ပါလားဆိုတဲ့ တြိရန်းသတ္တိကို အစ်ကိုတို့ပညာ ရခဲ့တယ်ပေါ့ကွာ။

“တွေ့တာတော့ တွေ့တာပဲနော် အစ်ကို၊ ယူဆတတ်ဖို့ပဲ လိုတယ်။”

ဟုတ်ပြီ လိုချင်တာ ဒီစကားပဲ။ ကိုယ်က ဖြစ်ချင်တာဒါ။ ဖြစ်မလာဘဲ တွေ့ရတာက တခြားဖြစ်သွားလို့ ပညာကို မှားပြီလို့ ဘယ်တော့မှ မတွေးထင်လေနဲ့။ ပညာပရိယာယ်ကို မကျွမ်းကျင်သေး လို့ပါလားဆိုတာ ကိုယ့်ကိုယ်ကို အမြဲဆုံးမနေရမယ်။ အမြဲသတိထား နေရမယ်။ ဒီလိုအတွေ့အကြုံကို ထပ်တလဲလဲ ရှာဖွေရဲရမယ်။ ဒါမှ ပညာရဲ့တန်ဖိုးကို ပိုသိလာမှာပေါ့ မောင်အောင်မြတ်ရဲ့။ ဟုတ်တယ်မို့လား။

“ဟုတ်ပါတယ် အစ်ကို။”

ဒီလိုပဲ မောင်လှနဲ့ပဲ သောရီလို့ ခေါ်တဲ့စနေအခါ တစ်ခုမှာ တို့နှစ်ယောက် အိမ်တစ်အိမ်ကို သွားကြတယ်။ ကိစ္စကတော့ မောင်လှ ရစရာရှိတဲ့ငွေ သွားတောင်းဖို့ပဲ။ အရင်အခေါက်တွေတုန်းကလိုပဲ။ တို့နှစ်ယောက်က ပညာကိုယုံတော့ ခပ်ရဲရဲ သွားလိုက်ကြတယ်။ ဒါနဲ့ အဲဒီအိမ်လည်းကြရော ပိုက်ဆံပေးမယ့် လူကမရှိသေးဘူး။ သူ့မိန်းမက အိပ်ရာထဲမှာ အတော်နေမကောင်း ဖြစ်နေတယ်။ တို့လည်း ဘာစကားပြောရမှန်း မသိတော့ဘူး။ အဲဒီအချိန်မှာ ပိုက်ဆံပေးရမယ့် လူရဲ့ကလေးနဲ့ တူပါရဲ့။ အိပ်ရာထဲက အမျိုးသမီးက လှမ်းခေါ်လိုက်တယ်။

ဟဲ့ကျော်ကျော် ဧည့်သည်တွေကို နင့်အဖေဆီ ခေါ်သွားလိုက်ပါတဲ့။ ဒါနဲ့ တို့နှစ်ယောက်လည်း အဲဒီကလေးခေါ်သွားတဲ့ နောက်ကို လိုက်သွားလိုက်တာပေါ့။ ဟိုရောက်တော့ မောင်လှကို ငွေပေးရမယ့် ပုဂ္ဂိုလ်ပေါ့ကွာ၊ ခုနအိပ်ရာထဲက အမျိုးသမီးရဲ့ ခင်ပွန်းလည်းဖြစ်၊ လိုက်ပို့ပေးတဲ့ ကျော်ကျော်ဆိုတဲ့ ကလေးရဲ့ ဖခင်လည်းဖြစ်တဲ့ ပုဂ္ဂိုလ်ကို ဆိုက်ဆိုက်မြိုက်မြိုက် သွားတွေ့တယ်။ မင်းဘယ်လိုမြင်လဲ မောင်အောင်မြတ် ဖြေကြည့်စမ်း။

“ပထမဦးဆုံး နိမိတ်ဖြစ်တဲ့ အိပ်ရာထဲလဲနေတဲ့ နိမိတ်က အနိဋ္ဌနိမိတ်ဖြစ်တာ တစ်ကြောင်းရယ်၊ ငွေသွားတောင်းတော့ ကျော်ကျော်ဆိုတဲ့ ကလေးနဲ့ အရင်တွေ့ ရတာရယ်ကြောင့် ကျွန်တော်ဖြေရရင် ရမလာနိုင်ဘူးလို့ ဖြေမှာပဲ အစ်ကို။”

အမယ် ငါ့ညီက နိမိတ်တို့ ဘာတို့တောင် မြင်တတ်လာပါလား။ နိမိတ်ကဏ္ဍကို ပီပီပြင်ပြင်တောင် မသင်ရသေးဘဲနဲ့ စဉ်းစားတတ်လာပါလား။ ကောင်းတယ်။ ကြည့်သာကြည့် မှန်ခြင်းမှားခြင်းဟာ အဲဒီကြည့်တဲ့ နောက်ကနေ သူ့ဟာသူ ကပ်ပါလာလိမ့်မယ်။ ကြည့်ခြင်းကိုတော့ လုံးဝမလျှော့နဲ့ ကြည့်ဖို့က ညီလေးတာဝန်ပဲ။ မင်းပြောတာ မမှားဘူး။ မှားတယ်လို့ ပြောလို့မရဘူး။ အစ်ကိုလည်း ပညာသင်စက ဒီလိုချည်းပဲမြင်ခဲ့တာပဲ၊ မှားမှားမှန်မှန် ပြောလိုက်တာပဲ။ ဘရိတ်မရှိဘူး။ ဒီတော့ အစ်ကိုပြောမယ်။ အစ်ကိုတို့ သွားတာက ဘာအခါလဲ။

“သောရီအခါပါ စနေအခါ။”

အေး စနေအခါမှာ ဘာခိုက်လဲ။ အခိုက်မှာ ဘာဂြိုဟ်ရှိလဲ။

“အခိုက်မှာ သောကြာဂြိုဟ် ရှိပါတယ်။”

ဟုတ်ပြီ အစ်ကိုတို့ သွားတဲ့မောင်လှကို ပိုက်ဆံပေးရမယ့် လူကဘာလဲ။

“အစ်ကို ခုနဦးတည်ပြောခဲ့တာ ယောက်ျားလား မိန်းမလား။ ပိုက်ဆံပေးရမယ့် လူကမရှိဘူးလို့ အစ်ကို ပြောခဲ့တဲ့စကားအရ ပိုက်ဆံပေးရမယ့် လူကယောက်ျားပါ။”

ဒါဖြင့် သူ့ကို ဦးတည်သွားတဲ့အတွက် သောကြာကို မင်းဘာပြောမလဲ။

“သောကြာက ဇနီးဂြိုဟ် ဖြစ်သွားပါလိမ့်မယ်။”

ဒါပေါ့ အစ်ကိုတို့ သွားစဉ်အခါဟာ သောကြာ ဘယ့်နှယ့်နေလဲ။

“ခိုက်နေပါတယ်။”

အဲဒါ ခုနမင်းပြောတဲ့ အနိဋ္ဌနိမိတ် ဆိုတာပဲလေ။ သောကြာခိုက်ချိန်မှာ သူ့ဇနီးအိပ်ရာထဲ လဲနေတာနဲ့ သွားတိုးတယ်။ ဒါဟာ သောကြာခိုက်ချိန်မှာ သောကြာခိုက်နေတဲ့ နိမိတ်ကို တန်းတိုးတာနဲ့ အတူတူပေါ့ ညီလေးရ။ ဒါဖြင့် ဒီစနေအခါဟာ မှန်နေပြီလို့ ပြောရမယ်။ စနေအခါမှာ ဖြစ်သင့်ဖြစ်ထိုက်တဲ့ အကြောင်းတရား နောက်တစ်မျိုး ပြောရရင် မြင်သင့်မြင်ထိုက်တဲ့ နိမိတ် မြင်တယ်ပေါ့ကွာ။ ဒါဖြင့် ဒီတိုင်ဟာ အသက်ဝင်တယ်လို့ ပြောရတော့မယ်ပေါ့။ ဒီတိုင် အသက်ဝင်ရင် တိုင်ခြေ တနင်္လာဟာ ဖြစ်ကို ဖြစ်ရတော့မယ်။

“ခုန အစ်ကိုတို့နှစ်ယောက် ကိုသက် ဆီသွားတုန်းက ဒေါ်သန်မြင့်နဲ့ လမ်းမှာတွေ့ပြီး သောကြာသား ဆရာအကြောင်းကို ကြားခဲ့ရလို့ ကိုသက် နဲ့မတွေ့ခဲ့ရဘူးလို့ အစ်ကို ခုနပြောခဲ့ဖူးတယ်။”

အေးလေ။ ဥပမာ သင်တုန်းက ပြောခဲ့ဖူးတာ ဘာဖြစ်လို့။

“ဒါဖြင့် ဒီစနေတိုင်မှာလည်း ကျော်ကျော်ဆိုတဲ့ တနင်္လာနံကလေးနဲ့ အရင်တွေ့တာမို့ ငွေဘယ်လိုလုပ် ရနိုင်ပါ့တော့မလဲ။”

အစ်ကိုတို့ ဦးဆုံးတွေ့တာက ပိုက်ဆံပေးရမယ့် လူရဲ့မိန်းမလေကွာ။ သူကလှမ်းပြောတယ်။ ကျော်ကျော် ဧည့်သည်တွေကို နင့်အဖေဆီ ခေါ်သွားလိုက်ပါဆိုတာ။ သူပြောတာက လိုလိုချင်ချင် ပြောတာကွ။ ဟဲ့ကျော်ကျော် ဧည့်သည်တွေကို နင့်အဖေဆီ ခေါ်သွားလိုက်ပါ ဆိုတာက ဟဲ့ငွေ (တနင်္လာနံ ကျော်ကျော်နံတူ) ဧည့်သည်တွေကို နင့်အဖေဆီ ခေါ်သွားလိုက်ပါဆိုတာနဲ့ တူနေတယ်။ ကျော်ကျော်သူ့အဖေဆီ ရောက်တာဟာ ငွေနံသူ့အဖေဆီ ရောက်တာနဲ့ အတူတူပဲ။ ငွေနံ ရှောရှောရှူရှူ ထည့်ပေးလိုက်တာနဲ့ အတူတူပဲ။ ငွေပေးရမယ့် လူဆီကို ငွေရောက်မှ အစ်ကိုတို့ဆီ ငွေလာတော့မပေါ့။ ငွေပေးစရာငွေမရှိဘဲ ဟိုလူက ဘယ့်နှယ်ပေးမလဲ ဟုတ်ဖူးလား၊ ဒါတစ်ပိုင်းထား။ အဲဒီတိုင်ခြေ တြိရန်းမှာ ရှိတဲ့နံက ဘာနံလဲ။

“တနင်္လာနံပါ။”

အဲဒီ တနင်္လာနံနဲ့ မောင်လှဆိုတဲ့ ဗုဒ္ဓဟူးနံနဲ့ ဘာတော်လဲကွာ။

“ကုလား (၂-၄) ဆိုတဲ့ အပြင်မိတ်ပါ အစ်ကို။”

လိုချင်တာ အဲဒါပဲ။ အခုသင်နေတဲ့ တြိရန်းပညာခန်းအရ မောင်လှဟာ တိုင်ခြေ တနင်္လာနံနိမိတ် ကျိန်းသေ တော်စပ်သွားပြီ။ ဘာကိုကျိန်းသေ တော်စပ်သွားရလဲဆိုရင် စနေအခါ မှန်လို့ပဲ။ စနေအခါ ဘာလို့မှန်ရ သလဲဆိုရင် ငွေပေးရမယ့်သူရဲ့ အမျိုးသမီး အိပ်ရာထဲမှာ လဲနေတဲ့အကြောင်း ကြောင့်ပဲ။ ပြောရမယ်ဆို သောကြာခိုက်ချိန်မှာ သောကြာအခိုက်ကို တွေ့လိုက်ရလို့ပဲ။

“ဒါဖြင့် ငွေရခဲ့တယ်ပေါ့။”

ချက်ချင်းတော့ မရခဲ့ဘူး။ ပေးပါမယ်ဆိုတဲ့ အကြောင်း အားရဝမ်းသာပြောပြီး၊ နောက်နေ့ အဲဒီလူကိုယ်တိုင် မောင်လှဆီ လာပေးသွားတယ်။ ဘယ်လိုပုံစံနဲ့ရရ နေ့ချင်းညချင်းရတယ်လို့ ပြောရမယ် ညီလေး။ ဒါကြောင့် တိုင်ခြေ တြိရန်းဟာ လတ်တလော အခါတစ်ခုမှာ မြင်နိုင် တွေ့နိုင်တဲ့ နိမိတ်မှန်တယ်။ ဒါပေမယ့် အကြောင်းကို ကြည့်တတ်ရမယ်။ မိတ်လား ရန်လားကို သတိထားရမယ်။ မိတ်သတ္တိနဲ့ဆိုရင် အဝင်ရှိသလို၊ ရန်သတ္တိရှိလာရင် အထွက်သဘော၊ ဆန့်ကျင်ဘက် သဘောတွေ ရှိလာနိုင်တယ်ဆိုတာ ညီလေး သတိကြပ်ကြပ်ထားပြီး အမြဲစောင့်ကြည့် နေရမယ်ဆိုတာ မှတ်ထား။

“ဟုတ်ကဲ့ အစ်ကို။”

တိုင်ခြေ တြိရန်းကို ဒါလောက်ပြောရင် ဉာဏ်နဲ့ချင့်ချိန် သွားနိုင်ပြီလား။

“အစ်ကို ပြောသလို အတွေ့အကြုံရှာပြီး ဉာဏ်နဲ့ချင့်ချိန် သွားပါ့မယ်။”

ဟုတ်ပြီ အဲဒီလိုဆိုရင် ဆက်မယ်၊ ခုန သောရီအခါမှာ မောင်လှ ပိုက်ဆံရဖို့ ဖြစ်လာတယ်။ နောက်နေ့ ရတယ်ဆိုတာကို သတိနည်းနည်းထားပြီး လေ့လာလိုက်ရင် မောင်လှရဲ့ စကားတည်လို့လား၊ မတည်လို့လား။

“တည်လို့ပါ။”

ဒါပေါ့ စကားတည်လို့ပေါ့။ သူပြောတာ အောင်မြင်လို့ပေါ့။ အဲဒီလို သူပြောတာ အောင်မြင်ဖို့အတွက် သောရီအခါမှာ မောင်လှဆိုတဲ့ ဗုဒ္ဓဟူးနံ ဘယ်နှယ့်နေလဲ။

“နဝင်းလို့ခေါ်တဲ့ ပဉ္စပွတ်မှာ ရှိနေပါတယ် အစ်ကို။”

မောင်လှဟာ ငွေကိစ္စ၊ တစ်မျိုးပြောရရင် သူ့လိုအင် ဆန္ဒကိစ္စကို သွားပြောတဲ့ အချိန်ဟာ သူ့မွေးနံ ဒါမှမဟုတ် သူ့နာမည် အမြင့်ဆုံးအချိန် ဖြစ်နေတယ်။ သူ့နာမည်ဟာ ပဉ္စပွတ်မှာ ရောက်နေတယ်။ ဒါကြောင့် သူဟာ အချိန်မရွေး ပြီးသွားတယ်လို့ပဲ ပြောပြော၊ တိုက်ဆိုင်သွားလို့ပဲ ပြောပြော သူ့ကိစ္စဟာ ကိုးဆယ်ရာခိုင်နှုန်း အောင်မြင်ခဲ့ရတယ်။

ဒီလို အောင်မြင်ဖို့ ပဉ္စပွတ်ဆိုတဲ့ ဂြိုဟ်အနေအထားက ပံ့ပိုးပေးခဲ့တယ်။ သူ့ကံကို မြင့်စေခဲ့တယ်။ သူ့စကားကို အောင်စေခဲ့တယ်။ ဒီလို ကံမြင့်နိုင်အောင်၊ စကား အောင်မြင်နိုင်အောင် လုပ်သမျှ ထိရောက်နိုင်အောင် ဖြစ်စေတဲ့ ပဉ္စပွတ်ဂြိုဟ် အကြောင်းကို အခု ဆက်သင်မယ်။ ပဉ္စပွတ်ဂြိုဟ်ဆိုတာ ဆပွတ်လင်္ကာနဲ့ ထုထားတဲ့ တိုင်နဲ့ကြည့်ရင် အမြင့်ဆုံး ရပ်တည်နေတဲ့ ဂြိုဟ်တစ်ခုပဲ။ မူလ အလယ်အခြာကနေ လက်ငါးချောင်း ချိုးပြီး ရေတွက်လိုက်ရင် အဲဒီပဉ္စပွတ်ဂြိုဟ်ပဲ။ စန္ဒောအခါဆို ကြပါစို့။ မူလတနင်္လာနံ (၂) ကနေ ရေလိုက်စမ်း ဘာရမလဲ။

“နှစ်၊ သုံး၊ လေး၊ ငါး၊ ခြောက် ဆိုတော့ သောကြာဆိုတဲ့ ခြောက်ဂဏန်း ရပါတယ် အစ်ကို။”

အေး တနင်္လာအခါမှာ ပဉ္စပွတ်မှာ ဘာရှိလဲ။

“သောကြာရှိပါတယ်။”

ဒါပေါ့ ဘယ်တိုင်ဖြစ်ဖြစ် ဒီလိုသိနေရမယ်။ ပဉ္စပွတ်ဂြိုဟ် ဆိုလိုက်တာနဲ့ တွေဝေနေစရာ မလိုဘူး။ ဘာဆိုတာ ဒက်ခနဲ သိနေရမယ်။ ကောင်းပြီ တချို့အင်္ဂဝိဇ္ဇာ ပညာရှင်လို့ အမည်ခံတဲ့ ပုဂ္ဂိုလ်တွေဟာ သူတို့ရှေ့မှာ ထိုင်လိုက်တဲ့ ပုဂ္ဂိုလ်ကို အဲဒီပဉ္စပွတ်ဂြိုဟ် ပရိယာယ် တန်းမေးတော့တာပဲ။ ဟုတ်ရင်တော့ အကောင်းတွေပြောပြီး၊ မဟုတ်ရင် အဲဒီနံတွေ တင်ခိုင်း၊ လှူခိုင်း၊ ဝယ်ခိုင်း တော့တာပဲ။

ဥပမာ မင်းနားလည်အောင် ပြောရရင် တနင်္ဂနွေအခါ ဆိုကြပါစို့။ တနင်္ဂနွေအခါဆိုတာ ရှေ့မှာထိုင်တဲ့ လူကို မင်းကြာသပတေးသား ဒါမှမဟုတ် ကြာသပတေးနာမည် ပါသူဖြစ်ရမယ်လို့ တန်းပြောကြတယ်။ ဟုတ်တဲ့အခါ ရှိသလို၊ လွဲသွားတာလည်း တစ်ပုံကြီးပေါ့ကွာ။ မဟုတ်လို့ကတော့ ကြာသပတေးနံ ပစ္စည်းတွေ လှူပေးပါ၊ ဘာညာဆိုပြီး စကားကို ဆက်အုပ် ပစ်လိုက်ကြလေ့ရှိတယ်။ အစ်ကိုပြောချင်တဲ့ ပဉ္စပွတ်ကတော့ ခုနပြောခဲ့သလို မိတ်လား၊ ရန်လား၊ ဥဒါသိန်လား ကြည့်ရမယ်။ မင်းပြောတဲ့ နိမိတ်ထပ်ထည့် နိုင်ရင်တော့ အထိရောက်ဆုံး ပေါ့ကွာ။ ကိုင်း ထုံးစံအတိုင်း ဥပမာပြနဲ့သင်မယ်။ တစ်နေ့ ဗုဒ္ဓဟူးအခါမှာ လူတစ်ယောက် အစ်ကို့ဆီ လာလည်တယ်။ ဗေဒင်မေးတာ မဟုတ်ဘူး။ လာလည်တာ။ သူဝတ်ထားတဲ့ အင်္ကျီက အနက်ရောင်ကြီး၊ ဒါကြောင့် သူလည်း အိမ်ပေါ်ထိုင်ပြီးရော အစ်ကိုက မင်းဒီရက်ထဲမှာ ကျန်းမာရေးနဲ့ ဆိုင်တဲ့ကိစ္စ တစ်ခုဖြစ်ပြီးပြီလားလို့ မေးလိုက်တယ်။ သူငယ်ချင်းတွေမို့ ပွင့်ပွင့်လင်းလင်းပဲ တန်းမေးလိုက်တယ်။ ဒီတော့သူက ငါတော့မဖြစ်ဘူး။ ငါ့မိန်းမ အကြောကပ်နေလို့ (၁၆) ကွေ့မှာ ဆရာလာကြည့်တာ၊ ကြည့်ရင်းနဲ့ မင်းကိုသတိရလို့ လှည့်ဝင်လာတာတဲ့။ ပြီးတော့ အံ့ဩတဲ့မျက်နှာနဲ့ အစ်ကို့ကို ကြည့်နေတယ်။ အစ်ကိုက အေး မင်းမိန်းမ ကောင်းသွားမှာပါ။ ဘာမှမပူပါနဲ့လို့ ပြန်ပြောလိုက်တယ်။

“အဲဒါ နိမိတ်ကြိုမြင် ထားလို့လား အစ်ကို။”

မမြင်ဘူးလေ။ ဘာနိမိတ်မှ မမြင်ဘူး။

“ဒါဖြင့် ဗုဒ္ဓဟူးအခါမှာ ပဉ္စပွတ်ရှိတဲ့ တနင်္ဂနွေကို ကျန်းမာရေးလို့ တိုက်ရိုက်ဖွင့်တဲ့ ပရိယာယ်ရှိလား။”

မဟုတ်ဘူး၊ ဒီလိုလည်း မရှိဘူး။

“ကျွန်တော် နည်းနည်း ဝေသွားတယ်။ သိပ်မတွေးတတ်ဘူး ဖြစ်နေတယ်။”

ဒါ ညီလေး ညံ့လို့ လုံးဝမဟုတ်ဘူး။ အစ်ကို ပညာသင် ခါစကလည်း ဒီလိုပဲ။ ဒါဟာ ဘယ်လိုလုပ် သိနိုင်ပါ့မလဲ။ ဗုဒ္ဓဟူးအခါမှာ အနက်ရောင် အင်္ကျီဝတ်လာတယ်။ နေမကောင်းဖြစ်နိုင်တဲ့ ကျန်းမာရေးနိမိတ်ကို မေးတယ်။ ရုတ်တရက် ကြည့်လိုက်ရင် ဘာမှမပတ်သက်ဘူး။ သေချာကြည့် ဗုဒ္ဓဟူးအခါမှာ ပဉ္စပွတ်မှာ ဘာရှိလဲ။

“တနင်္ဂနွေပါ။”

သူဝတ်လာတဲ့ အနက်ရောင် အင်္ကျီဟာ ပရိယာယ်အရ ဘာလဲ။

“စနေအရောင်ပါ။”

အေး ဟုတ်တယ်။ ထင်ရှားတဲ့ အရောင်အဆင်းကြီး ဖြစ်နေတော့ အာရုံက ဒီအရောင်အဆင်းပေါ်ပဲ ကျရတော့တာပေါ့။ အဲဒီအနက်ရောင် အင်္ကျီ၊ စနေနံနဲ့ ဗုဒ္ဓဟူးအခါမှာ ပဉ္စတ်ဖြစ်တဲ့ တနင်္ဂနွေတို့ ဘာတော်ကြလဲ။

“ဪ် မြင်ပြီ အစ်ကို၊ အန္တော(၁-၀)ပါ။”

အေး အန္တောဟာ ဓာတ်ဂြိုဟ်ပဲ။ ကျန်းမာရေးနဲ့ ဆိုင်ရင် ဓာတ်ဂြိုဟ်ကို ကြည့်ရမယ်လို့ အစ်ကို ပြောခဲ့ဖူးသားပဲ။ တိတိကျကျသာ မသင်ပေမယ့် အကြမ်းတော့ ပြောခဲ့ဖူးပါတယ်။ ဒါပဲ ထင်းနေတဲ့ အရောင်အဆင်း ပရိယာယ်နဲ့ ပဉ္စပွတ်ဂြိုဟ် တွဲစပ်လိုက်ပြီး (မိတ်-ရန်-ဓာတ်) ခွဲပေးလိုက်တာပဲ။

“ကျွန်တော် အဲဒီလို တန်းပြောချင်တာ။”

အမယ် အမြဲတမ်း ဒက်ခနဲလို့ သွားမတွေးနဲ့၊ ဒီလို အရောင်နဲ့တွဲတိုင်း ကျန်းမာရေးလို့ တစ်ထစ်ချမတွေးနဲ့။ တကယ်လို့များ နိမိတ်တစ်ခုခု မြင်လိုက်ရင် အဲဒါဟာ ကျန်းမာရေး မဟုတ်တော့ဘဲ အိမ်ထောင်ရေးကိစ္စ၊ အကြီးအကဲ ဖြစ်ချင်ဖြစ်သွားနိုင်တာ။ အခု အစ်ကိုသင်ပေးနေတာ တွဲစပ်တတ်အောင် ကောက်ကြောင်းပြနေတဲ့ အဆင့်ပဲ။ ဉာဏ်ကူဖို့က ညီလေး တာဝန်၊ အတွေ့အကြုံရှာဖို့က ညီလေး တာဝန်ဟုတ်တယ်မို့လား။

“ဟုတ်ပါတယ် အစ်ကို။”

ဟုတ်ရင် ပဉ္စပွတ်ပညာခန်းအရ နောက်တစ်ယောက် ဆက်ပြောမယ်။ အဲဒီ တစ်ယောက်ကတော့ ပဉ္စပွတ်နိမိတ်နဲ့ လာတာမဟုတ်ဘူး။ ဒါပေမယ့် သူကိုင်ဆောင်လာတဲ့ ပစ္စည်းက ပဉ္စပွတ်နိမိတ် ဖြစ်နေတယ်။ အဲဒါက ဘာလဲဆိုတော့ ပြောင်းဖူးကို ကိုင်လာတာ။

“ပြောင်းဖူးဆိုတာ ကြာသပတေးနံ ပဉ္စပွတ် နိမိတ်ဆိုတော့ သူလာတာ တနင်္ဂနွေအခါပေါ့နော် အစ်ကို။”

အေးဟုတ်တယ်။ မောင်အောင်မြတ် ဟုတ်လာပြီ။ ပဉ္စပွတ်မှာ ဘာနိမိတ်ဆိုတာနဲ့ ဘာအခါဆိုတာ တန်းသိနေရမယ်။

“သူကကော ဘာနေ့သားလဲ အစ်ကို။”

သူက တနင်္လာသားကွ၊ နာမည်ကလည်း တနင်္လာနာမည်ပဲ။ သူလာတာ ဆိုင်ရှင်၊ ဆိုင်ငှား ပြဿနာပေါ့ကွာ။ သူက ဆိုင်တစ်ဆိုင်ကို ငှားပြီး စိန်ဂျွန်းဈေးမှာ ဈေးထွက်တယ်။ ဆိုင်က ရောင်းကောင်းတယ်။ ရောင်းကောင်းမှန်းသိတော့ ဆိုင်ရှင်က လခတိုးတောင်းတယ်။ သူကလည်း တိုးပေးပြီး ရောင်းခဲ့တယ်။ နောက်တော့ ဆိုင်ရှင်ကိုယ်တိုင်က အစုရှယ်ယာ တစ်ယောက်နဲ့ တွဲပြီးထွက်ဖို့ စကားဆိုလာတယ်ပေါ့ကွာ။

အဲဒီမှာတင် တနင်္လာသား ဘာလုပ်ရမှန်း မသိတော့ဘူး။ ဒါကြောင့် အစ်ကို့ဆီ ရောက်လာတာ။

“ပဉ္စပွတ်နိမိတ်နဲ့ ဆိုတော့ ကောင်းမှာပေါ့နော် အစ်ကို။”

ပဉ္စပွတ်နိမိတ်က ကောင်းတာပေါ့။ ဒါပေမယ့် သူလာတာက တနင်္ဂနွေအခါကြီး ဖြစ်သွားတာကိုး။ မနက်ပိုင်းဆိုရင်တော့ တစ်မျိုးပေါ့။ ခုတော့ ညနေပိုင်းကြီး ဖြစ်သွားတော့ သူကိုယ်တိုင်လာတဲ့ ပဉ္စပွတ်နိမိတ် ပြောင်းဖူးနဲ့ သူနဲ့က ခေမာ (၂-၅) ရန်ဓာတ် ဖြစ်သွားတော့တယ်။ ညီလေး မင်းဟာ တစ်နေ့အခါတိုင်နဲ့ နိမိတ်တို့ ဘာတို့ ကြည့်တာဖြစ်ဖြစ်၊ ဂြိုဟ်ချင်း တည်ဆောက် ထားပုံကို မိတ်ရန်ဓာတ် ချိန်တာဖြစ်ဖြစ် ကြည့်တော့မယ် ဆိုရင် ကြပ်ကြပ် သတိထားရမယ့် အကြောင်းကိစ္စမျိုးလို့ အဲဒါကိုမှတ်ထား။

“အဲဒီတော့ ပြောင်းသွားလား။”

ပြောင်းသွားရတာပေါ့။ သဘာဝ အတိုင်းကြည့်ရင် ဆိုင်ရှင်ကိုယ်တိုင်က စီးပွားရေး အကွက်မြင်နေလို့ ဈေးထွက်ပါ့မယ် ဆိုမှတော့ ဘယ်လိုလုပ် တိုးလို့ရပါတော့မလဲ။ တခြားလူက ထွက်မယ် ဆိုရင်တောင်မှ ငွေပိုပေးရင် ဖြစ်ချင်ဖြစ်ဦးမှာကွ။ ခုတော့ ဘယ်လွယ်ပါ့မလဲ။ ဒါက သဘာဝအတိုင်း ကြည့်တာ။ ကိုင်ဆောင်လာတဲ့ ပစ္စည်းရဲ့ နိမိတ်က ပြောင်းဖူး။ အဲဒီပြောင်းဖူးကို သူကိုင်လာ တာကလည်း သူဟာ အင်္ဂဝိဇ္ဇာဗ ဟုသုတရှိတဲ့ သူမို့လို့ပဲ။ သူ့ပါးစပ်ကတောင် အစ်ကို့ကို ပြောသေးတယ်။ အခါတစ်ခုမှာ ပဉ္စပွတ်ကို ကိုင်ဆောင်ရင် အောင်တယ်။ ကောင်းသတင်း ကြားရတတ်တယ် ဆိုတဲ့သဘောကို သူကိုယ်တိုင် လက်ခံကျင့်သုံးပြီး အဲဒီပြောင်းဖူးတွေကို ယူလာတာတဲ့။ ပြီးတော့ ပြောင်းဖူးဆိုတဲ့ သဘောဆောင် နိမိတ်ပြလိုက်တာပါတဲ့။ သူပြောတာ မဆိုးပါဘူး။ ဒါပေမယ့် ပြောင်းဖူးဆိုတာ နှစ်မျိုးအဓိပ္ပာယ် ထွက်နေတာကို သူမှ သတိမထားမိဘဲ။ သူပြောသလို မပြောင်းဘူး ဆိုပြီးယူတာ မှန်သလား၊ ပြောင်းပြီးမှ အကျိုးစီးပွား ဖူးပွင့်ဝေဆာ လာမှာဆိုပြီး ယူရင်မှန်မလား၊ မင်းဖြေကြည့် စမ်းပါဦး။

“ကျွန်တော်မသိပါဘူး အစ်ကို၊ အဓိပ္ပာယ်က နှစ်မျိုးထွက်နေတယ်။”

အေးပေါ့။ ဒါမှန်တာပေါ့။ လူဟာ ဘယ်အလုပ်ကို လုပ်လုပ်ဆင်ခြင် စဉ်းစားရမယ်။ ဆင်ခြင်ပုံ မှန်လား၊ မှားလား ဆိုတာ ကိုယ့်ကိုယ်ကို တိုင်းတာကြည့်ဖို့ လိုတယ်။ အဆက်အစပ်မရှိ ရောက်တတ်ရာရာ စဉ်းစားတာမျိုးကိုတော့ အစ်ကို မလိုချင်ဘူး လက်လည်းမခံဘူး။ အထောက်အထားတွေ အခြေပြုပြီး စဉ်းစားရမယ်။ ဘယ်လောက်ထိ စဉ်းစားမလဲ။ အတွေးအခေါ်ကို အကြောင်းမဲ့ ဖြုန်းပစ်တာမျိုး မဟုတ်ဘူးနော်။ အဖြေတစ်ခုရတဲ့ အထိကို စဉ်းစားရမယ်။ ဒါစဉ်းစားနည်းလမ်း မှန်တယ်လို့ အစ်ကိုမြင်တယ်။ ဒီတော့ အထောက်အထားကို အခြေပြုပြီး စဉ်းစားတဲ့ အနေနဲ့ တို့စဉ်းစားရအောင်။ သူလာတာ တနင်္ဂနွေအခါ၊ ဟုတ်ပြီ ပဉ္စပွတ်မှာ သူအင်မတန် အထင်ကြီးတဲ့ ကြာသပတေးနံ ပြောင်းဖူးရှိတယ်။ သူက တနင်္လာသား၊ ဒါဖြင့် တစ်နည်းအားဖြင့် သူနဲ့ရန်တော်စပ်သော ပစ္စည်းကို ကိုင်ဆောင်လာသူ မဟုတ်ပေဘူးလား။

“ဟုတ်တယ် အစ်ကို ဟုတ်တယ်။”

ဒါဖြင့် ရန်က ကွဲကွာခြင်း၊ ပဲ့ထွက်ခြင်း၊ ဝေးကွာခြင်းကို ဖြစ်စေပြီး၊ မိတ်ဟာ ပေါင်းစည်းခြင်း၊ ငြိတွယ်ခြင်းကို ဖြစ်စေတဲ့ သဘောကိုတို့ မေ့လို့မရဘူး။ ဒီတော့ မိတ်ဆွေသင်္ဂဟ၊ အပေါင်းအသင်းများနဲ့ ဆိုင်တဲ့ကာလ ပမာဏရန် တစ်နည်းအားဖြင့် အပြင်ရန်ကြီးကို ကိုင်ဆောင်လာတာကော မဟုတ်ပေဘူးလား။

“ဟုတ်ပါတယ်။”

ဟုတ်ရင် ရှင်းနေတာပဲ။ အဲဒီ ပဉ္စပွတ်နိမိတ်က သူ့အကြံအစည်ကို ဖျက်ပစ်လိုက်သလို ဖြစ်သွားတာပေါ့ ညီလေးရ။ ဒါကတော့ မင်းကို သင်ပြနေတာမို့၊ မင်းတွေးခေါ်တတ်အောင် ဦးစားပေး ပြနေတာမို့ ဒီလောက်ထိ ပြောနေရတာ။ အဲဒီတုန်းကတော့ အစ်ကိုက တစ်ခွန်းပဲ ပြောလိုက်တယ်။ ခင်ဗျားမပြောင်းချင်လည်း ပြောင်းရလိမ့်မယ်။ ပြောင်းသာပြောင်း လိုက်ပါဗျာ။ ပြောင်းပြီးမှ ပဲစီးပွားရေး ပြန်တက်လာလိမ့်မယ်။ ခုလည်း ကျမသွား စေရပါဘူးလို့ ပြောလိုက်ရတယ်။ ဒီကိစ္စဟာ နံတော်စဉ်ကိန်းနဲ့ ကြည့်လိုက်ရင် သူပြောင်းဖို့ ပိုပြီးတောင်မှ သေချာသေးတယ်။ ဒါပေမယ့် အစ်ကိုက ပဉ္စပွတ်သန့်သန့်ကို တည့်တည့်မြင်ပုံရယ်၊ တွဲစပ်မြင်ပုံရယ်၊ ပဉ္စပွတ်အားကို သင်ပြနေတာမို့ ပဉ္စပွတ်ရိုးရိုးပဲ မြင်စေချင်တယ်။ မြင်အောင်ကြည့်စေချင်တယ်။

“ဟုတ်ကဲ့ပါ အစ်ကို။ ကျွန်တော် သဘောပေါက်ပါတယ်။”

သဘောပေါက်ရင် ပဉ္စပွတ်ဂြိုဟ်ရဲ့ သတ္တိကို ထပ်ပြောရဦးမယ်။ သူဟာ တခြားဂြိုဟ်တွေကို ရန်အဖြစ် ထိရောက်အောင် လှုပ်ခါနိုင်သလို မိတ်အဖြစ် ဘယ်လောက်အားပေး သလဲဆိုတာ အစ်ကို ထပ်ပြောပြမယ်။ စိန်ဂျွန်းဈေးကြီး ရှိတုန်းက မောင်ကြီး၊ မောင်ငယ်ဆိုတဲ့ ညီအစ်ကို နှစ်ယောက်ရှိတယ်။ အမြွာမဟုတ်ဘူး။ အကြီးကို မောင်ကြီး လို့ခေါ်ပြီး အငယ်ကို မောင်ငယ်လို့ ခေါ်ကြတာ။ သူတို့ဟာ ဒိုင်ယာစပို့ရှပ်တွေကို ဒိုင်လိုလုပ်ပြီး အကြီးအကျယ် ရောင်းကြတာကွ။ တစ်နေ့ အစ်ကိုဆရာနဲ့ သူတို့ဆိုင်ကို အလည်ရောက်သွားကြတယ်။ အဲဒီလို သွားရင်း ညနေစောင်းခါနီးကျတော့ ဆရာကပြောတယ်။

ဟေ့ကောင် မောင်မောင်သန်း ဒီညနေ ဒီကောင်တွေ ပိုက်ဆံသွားသိမ်းရမှာ။ သူတို့ဆီက အများဆုံး ယူထားတဲ့၊ သူတို့ကို အများဆုံး ငွေချေရမယ့် ဆိုင်ကို အဲဒီမောင်ကြီးနဲ့ မောင်ငယ် နှစ်ယောက်ထဲက ဘယ်ကောင် သွားတောင်းရင် ပိုက်ဆံအကြွေးရလာမလဲ ပြောစမ်းတဲ့။ အခါက အင်္ဂါအခါပေါ့ကွာ။ မောင်ကြီးရော မောင်ငယ်ရော ကသူတို့ဟာသူတို့ ဘာနေ့သားဖြစ်ဖြစ် နာမည်ရှင်တွေ ဖြစ်နေကြတယ်။ နှစ်ယောက်လုံးကလည်း အခိုက်ဂြိုဟ်ထဲမှာ၊ ဒီတော့ ဆရာ့စကားကို မြေဝယ်မကျ နားထောင်တဲ့ အနေနဲ့ သူတို့ဝတ်ဆင်ထားတဲ့ အင်္ကျီ အရောင်တွေကို ကြည့်ရတော့တာပေါ့။ မောင်ကြီးက နက်ပြာရောင် စပို့ရှပ်ဝတ်ထားတယ်။ အရောင်ရင့်ဆိုတော့ စနေအရောင်၊ မောင်ငယ်က အစိမ်းရောင်အနု စွပ်ကျယ်လက်ပြတ်နဲ့။ သူကတော့ ဗုဒ္ဓဟူး အရောင်ပေါ့ကွာ။ အစိမ်းရင့် သွားရင်တော့ တစ်မျိုးပေါ့။ အင်း အရောင်ကတော့ ကွဲပြားပြီဆိုပြီး အင်္ဂါအခါနဲ့ သူတို့အရောင်တွေကို တွဲဖက်ပြီး အစ်ကို စဉ်းစားလိုက်တယ်။ မင်းမျက်လုံးထဲမှာ မြင်အောင်ကြည့်စမ်း မောင်အောင်မြတ်။ အင်္ဂါအခါကို ထူထားလိုက်စမ်း။

“မြင်ပါတယ် အစ်ကို။”

အခါတိုင်တစ်တိုင်မှာ အညွန့်ဂြိုဟ်ဟာ စီးပွားရေးနဲ့ ဆက်နွယ်မှု ရှိတယ်လို့ အစ်ကိုပြောခဲ့ဖူးတယ်၊ သင်ပေးခဲ့ဖူးတယ်။ မှတ်မိလား။

“မှတ်မိပါတယ် အစ်ကို။”

ဒါဖြင့် အစိမ်းရောင်ပညတ်တဲ့ ဗုဒ္ဓဟူးအရောင်ကို ဝတ်ဆင်ထားတဲ့ မောင်ငယ်နဲ့ မောင်ကြီး ဘယ်သူက စီးပွားရေးနဲ့ တိုက်ရိုက်နွယ်နေလဲ။

“မောင်ငယ်က ဗုဒ္ဓဟူးအရောင် ဝတ်ထားတာမို့ မောင်ငယ် ကနွယ်ပါတယ်။”

ဟုတ်တယ်။ မောင်ကြီးက စနေအရောင်၊ သူက ပဉ္စပွတ်ဂြိုဟ်ပညတ် အရောင်ဝတ်ထားတာမို့ စီးပွားရေးဆိုင်ရာ အညွန့်ဂြိုဟ်နဲ့ ဘာမှမဆိုင်ဘူး။ ဟုတ်တယ်နော်။

“ဟုတ်တယ်။”

ဒါဖြင့် စီးပွားသက်သက်ကို ပြောပြီဆိုတော့ ဗုဒ္ဓဟူးအရောင် မောင်ငယ်က အားသာလို့ မောင်ငယ်သွားတောင်းရင် ရမယ်လို့ အစ်ကိုတစ်ခွန်းတည်း ပြောထည့်လိုက်တယ်။

“ရသလား အစ်ကို။”

နေဦး အစ်ကိုပြောဦးမယ်။ အစ်ကိုလည်း အဲဒီလိုလည်း ပြောရော ခပ်ထေ့ထေ့နဲ့ တစ်ချက်ပြုံးပြီး အစ်ကို့ကို ကြည့်လိုက်တယ်ကွ။ ဆရာက ပြီးတော့ မောင်ကြီးတို့ မောင်ငယ်တို့ ကြွေးသွားတောင်းချိန်လည်းကြရော မင်းဆုံးဖြတ်ချက်အတိုင်း မင်းဆက်လုပ် လေကွာတဲ့။ ဆရာလည်းပြောရော အစ်ကိုက မောင်ငယ် သွားတောင်းချေဆိုပြီး တောင်းခိုင်းလိုက်တယ်။ ဒီကိစ္စကို ဘေးမှာ ထိုင်နေတဲ့ သူငယ်ချင်းတွေ လေးငါးယောက် ကလည်း စိတ်ဝင်တစား စောင့်ကြည့် နေကြတယ်ပေါ့ကွာ။ တစ်အောင့်လောက် ကြာတော့ မောင်ငယ် ပြန်ရောက်လာတယ်။ ဆိုင်မှာ ဆိုင်ရှင်ရဲ့သားပဲ ရှိတယ်ဆိုပြီး ဆိုင်ရှင်က လေဟာပြင်ဈေး သွားနေလို့တဲ့၊ ဆိုင်ရှင်သားက ငွေမကိုင်တော့ မပေးလိုက်ဘူး။ ဒါကြောင့် မောင်ငယ် ငွေမရလာခဲ့ဘူး။ မောင်ငယ်လည်း ငွေမရလာရော အစ်ကို အစ်ကို့ဆရာကို စောဒကတက်လိုက်တယ်။ ဆရာဆိုင်ရှင် မရှိသေးလို့သာ ငွေမရခဲ့တာ၊ ဆိုင်ရှင်ပြန်လာချိန် မောင်ငယ် သွားတောင်းရင် ကျိန်းသေရမှာလို့ ထပ်ပြောလိုက်တယ်။ ဆရာက ပြုံးပြီးခေါင်းညိတ်ရင်း ထိုင်နေတယ်ပေါ့ကွာ။ နာရီဝက်လောက် ကြာတော့ မောင်ငယ့်ကို အစ်ကို ထပ်လွှတ်လိုက်တယ်။ ခုနလိုပဲ မောင်ငယ် ပြန်ရောက်လာပြန်ရော။ ဒီတစ်ခါတော့ ဆိုင်ရှင်ပြန်ရောက်ပြီတဲ့ ဆိုင်ရှင်နဲ့တွေ့ခဲ့တယ်။ ပိုက်ဆံတော့ မရလာဘူး။

“ဟာ ဗုဒ္ဓဟူးအရောင် ဝတ်ထားလျက်သားနဲ့။”

ဒီလိုနဲ့ နေကြရင်း ညနေ ဈေးသိမ်းတော့ သိမ်းနေရင်း ဒိုင်ယာစပို့ရှပ် လာဝယ်တဲ့ ချင်းလူမျိုးအုပ်စု ရောက်လာပါလေရော။ သူတို့လာတော့ပေါ့ကွာ။ မောင်ငယ်က လက်မလွတ်အောင်ပြောပြီး ပစ္စည်းပြနေတယ်။ အဲဒီလိုရောင်းနေတုန်း ဘေးကရပ်ပြီး လူအုပ်ကို ကြည့်ပေးနေတဲ့ မောင်ကြီးရဲ ဘေးကို တရုတ်အမျိုးသားတစ်ဦး ရောက်လာပြီး ငွေအထပ်လိုက် တစ်ထပ်နဲ့ စာရင်းစာရွက် လာပေးတယ်။ ပြီးတော့ လူရှင်းမှ ရေတွက်ဖို့ စောင့်နေတယ်။ မောင်ကြီးက အစ်ကိုဘက် လှည့်ပြီးပြုံးရင်း အဲဒါ ခုနမောင်ငယ် ပိုက်ဆံသွားတောင်းတဲ့ လူလို့လှမ်းပြောတယ်။

“ဒါဖြင့် မောင်ကြီးက သွားတောင် မတောင်းရဘူးပေါ့နော်။”

ဒါပေါ့ ညီလေးရာ။ ဆရာကပြုံးပြီး ဘာပြောလဲသိလား။ မောင်မောင်သန်း ငါ့တပည့် အများကြီး နုနေပါသေးတယ်ကွာ။ နှစ်ပေါင်းများစွာ ကြိုးစားလိုက်ပါဦးတဲ့။ မင်းရဲ့ဦးနှောက်ဟာ အတွေးအခေါ်မရှိ၊ ဘာမရှိနဲ့ ပညာကို ကြက်တူးရွေး စာအံသလို လိုက်အော်နေတဲ့ ကောင်စားမျိုးပါလားတဲ့။ ပြီးတော့ ပြောသေးတယ်။ မင်းပထမဆုံး မောင်ငယ်ကို စလွှတ်တုန်းကတည်းက မင်းလွဲသွားပြီတဲ့။ ဒါကို မင်းမကျေနပ်လို့ ထပ်လွှတ်တယ်။ ထပ်လွဲတယ်။ ဒါလောက်ဆို မင်းဟောကိန်းဟာ သုံးမရသေးဘူးဆိုတာ သဘောပေါက်လိုက်ပါတဲ့။ အတွေ့အကြုံ မရှိသေးဘဲနဲ့ ကိုယ့်ကိုကိုယ် ဟုတ်လှပြီဆိုပြီး ဘာမှ မစဉ်းစားမတွေးခေါ်ဘဲ ခုလိုရမ်းပြောရင် ခုလိုလွဲတတ်တယ်။ မြဲမြဲမှတ်ထားတဲ့။

“အဲဒါဘယ်လိုဖြစ်သွားတာလဲ အစ်ကို။”

အစ်ကိုလည်း မင်းလိုပဲ ဘယ်လိုဖြစ်သွားပါလိမ့် ဆိုပြီး ကိုယ့်ကိုယ်ကိုတောင် မယုံဘူး ဖြစ်နေတယ်။ ဒါကို မကျေလည်လို့ ဈေးကအပြန်မှာ ဆရာ့ကို အစ်ကို မေးကြည့်တယ်။ ဆရာက ချက်ချင်းမဖြေဘူး။ တစ်ပတ်လောက် ကြာတော့မှ ဟေ့ကောင် မင်းဟိုတစ်ပတ်က မောင်ကြီးပိုက်ဆံ ရလိုက်တဲ့ ကိစ္စနဲ့ပတ်သက်ပြီး ဘဝင်မကျ ဖြစ်နေတယ် မို့လားတဲ့။ ဟုတ်ပါတယ် ဆရာလို့ အစ်ကိုက ပြောတာ့။ အေး မင်း မောင်ငယ် ပိုက်ဆံ သွားတောင်းရင် ရမယ်လို့ပြောလိုက်တယ်။ မောင်ငယ်လည်း သွားတောင်းတယ်။ တစ်ခါတောင် မဟုတ်ဘူး။ နှစ်ခါ။ တစ်ပြားမှ မရလာဘူး။ ဟော မောင်ကြီးကျတော့ သွားတောင်းစရာတောင် မလိုဘဲ ငွေက လက်ထဲ ရောက်လာတယ်။ အဲဒါမောင်ကြီးက နှာတစ်ဖျားသာသွားတာ မဟုတ်ဘူးလားတဲ့။ ဟုတ်ပါတယ်လို့ ပြောလိုက်တော့။ အေးလူဆိုတာ အထောက်အထားကို အခြေခံပြီး စဉ်းစားတတ်ရတယ်ကွတဲ့။ ကဲ မောင်ကြီး ဘာလို့ငွေရ လိုက်သလဲငါပြမယ် ကြည့်ဆိုပြီး အင်္ဂါအခါကို စာရွက်တစ်ရွက်မှာ ကောက်ရေးချလိုက်တော့တယ်။ အင်္ဂါအခါမှာ မင်းကြည့်လိုက်စမ်း၊ မောင်ကြီးရော၊ မောင်ငယ်ရော ခိုက်မနေဘူးလား ဆိုပြီးမေးတယ်။ အစ်ကိုကလည်း ဟုတ်ကဲ့၊ ခိုက်နေပါတယ်လို့ ပြန်ပြောလိုက်တယ်။ ဒါဖြင့်အားတူပြီ။ အားတူလာရင် အဲဒီအားကို ပြောင်းလဲပစ်နိုင်တဲ့ အကူတွေကို ကြည့်ရအောင်လို့။ဆရာကထပ်ပြောတယ်။ အဲဒီနေ့က မောင်ငယ်ဟာ အစိမ်းရောင် စွပ်ကျယ်ကို ဝတ်ထားတာ မင်းမြင်ပြီးသား။ ပြီးတော့ မောင်ကြီးဟာ နက်ပြာရောင် စပို့ရှပ်ကို ဝတ်ထားတာလည်း မင်းသိတယ်တဲ့။ ဟုတ်တယ်လေ အစ်ကိုလည်း မြင်နေတာပဲ။ မောင်ငယ်ဟာ အစိမ်းရောင်ဆိုတဲ့ ဗုဒ္ဓဟူးပရိယာယ်ကို ဝတ်ထားတယ်။ ဒါဟာ ရုတ်တရက်ကြည့်ရင် အညွန့်ဂြိုဟ်ပဲ။ ညွန့်နေစီးပွားဆိုတဲ့ အဆိုနဲ့ ကြည့်ရင် မောင်ငယ်ရနိုင်တယ်။ မှန်တယ်။ မင်းမြင်လည်း မြင်လောက်တယ်။ ဒါပေမယ့် မောင်ကြီးက နက်ပြာရောင် စပို့ရှပ်ကို ဝတ်ထားတဲ့ သူဆိုတော့ စနေရောင်ဖြစ်သွားတယ်။ အဲဒီစနေအရောင်ဟာ အညွန့်မှာရှိတဲ့ ဗုဒ္ဓဟူးနဲ့ ဘာတော်လဲလို့ အစ်ကို့ကို မေးတယ်။ အစ်ကိုက တော်ရင်းဒန်းလှဆိုတဲ့ မိတ်တော်ပါတယ်ဆိုပြီး ပြန်ဖြေလိုက်တယ်။ ဆရာက အေး အညွန့်ဂြိုဟ် ဗုဒ္ဓဟူးဟာ အသက်ဝင်မှ အားပြည့်မှ အားတွေဝင်လာ မှာပေါ့တဲ့။ အဲဒီအညွန့်ဂြိုဟ် အားရှိမရှိ မင်းဘယ်လို ဆုံးဖြတ်မလဲတဲ့။ သူ့ဟာသူ နေတဲ့ဂြိုဟ် ငြိမ်နေတဲ့ဂြိုဟ်လို့ ခေါ်တယ်တဲ့။ အဲဒီငြိမ်နေတဲ့ ဂြိုဟ်ကိုလှုပ်လာအောင် အသက်ဝင်လာအောင် အားဖြည့်ပေးလိုက်တာက အဲဒီအညွန့်ဂြိုဟ်နဲ့ မိတ်တော်တဲ့ စနေပဲတဲ့။ အဲဒီစနေကြောင့် မိတ်တော်စပ်သွားတဲ့ ဗုဒ္ဓဟူးဟာ အသက်ဝင်လှုပ်လာ ခဲ့ရတော့တယ်တဲ့။ ဒါကြောင့် မိတ်ဂြိုဟ်ဗုဒ္ဓဟူးကို အညွန့်ဂြိုဟ် ပီပြင်အောင် အသက်သွင်းလိုက်တဲ့ စနေရောင် ဝတ်ထားတဲ့ မောင်ကြီးဟာ မောင်ငယ်လို သွားတောင် မတောင်းရဘဲ ပိုက်ဆံရလိုက်တယ်တဲ့ကွာ။ (အညွန့်ဂြိုဟ် ဗုဒ္ဓဟူးကို မိတ်ဂြိုဟ်စနေအား ထပ်ဖြည့်လိုက် သကဲ့သို့ စနေရောင် ဝတ်ထားသော မောင်ကြီး ငွေရလိုက်ပုံကို ရိုးစင်းစွာ လေ့လာပါရန်)

“ဟာ ဆရာ ဆုံးဖြတ်လိုက်ပုံက ရိုးရိုးလေးနော်။ ရုတ်တရက် ကြည့်ရင် မောင်ငယ် ရမယ်လို့ပဲ မြင်မှာပဲ။”

အေး အဲဒီ ပဉ္စပွတ်ဂြိုဟ်ရဲ့ သတ္တိပဲကွ။ ပဉ္စပွတ်ဂြိုဟ်ဆိုတာ မိတ်တော်ရင် တော်တဲ့ဂြိုဟ်ကို ထိရောက်အောင် အားဖြည့်ပေးသလို ရန်တော်ရင် တော်တဲ့ဂြိုဟ်ကို မထိထိအောင်ကို လှုပ်ခါပစ်နိုင်စွမ်းရှိတယ် ညီလေး။ သူကထိပ်ဆုံးက ထီးထီးကြီးနဲ့ ဘယ်ဂြိုဟ်က ဘယ်လိုတော်စပ်ပြီး သူ့ဆီကို တက်လာမလဲဆိုပြီး စောင့်ကြည့်နေတဲ့ ဂြိုဟ်လို့ပြောရင် မမှားဘူး။ ဒါလောက်ဆိုရင် ပဉ္စပွတ်ဂြိုဟ်ရဲ့ သတ္တိကို ညီလေးနည်းနည်း ချိန်ဆလို့ရလောက်ပြီလား။

“ရပြီအစ်ကို။ ကျန်တာကတော့ အတွေ့အကြုံနဲ့ အများကြီးရှာဖွေ ရတော့မှာပဲ။”

ကဲ ဒါဖြင့် ဆပွတ်ဂြိုဟ်မှာ ရှိတဲ့သတ္တိကို သဘောလောက်ပြောမယ်။ အခါတိုင် တစ်တိုင်ကနေ နောက်အခါတိုင်ကို မွေးဖွားပေးမယ့် နေရာကို ဆပွတ်ဂြိုဟ် လို့ခေါ်တယ်။ အဲဒါကို ဒီထက်လွယ်အောင် ထပ်ပြောရမယ်ဆိုရင် တိုင်တစ်တိုင်မှာ ရှိတဲ့ဆပွတ်ဂြိုဟ်ဟာ နောက်တိုင်တစ်တိုင် ဖြစ်လာမယ့်ဂြိုဟ်ပဲ။ အဲဒီလို အလွယ်ဆုံးမှတ်ထား။ မင်းဆပွတ်လင်္ကာ ရွတ်ကြည့်ပါလား။ သူရဇ္ဇပြီးရင် ဘာလာလဲ။

“သူရဇ္ဇပြီးရင် သောကြာပါ အစ်ကို။”

ဒါဖြင့် သူရဇ္ဇတိုင်ကို ထူစမ်း။ ဆပွတ်ဆိုတဲ့ ခြေက်ခုမြောက် ဂြိုဟ်မှာ ဘာဂဏန်းရှိလဲ၊ ဂြိုဟ်ပြောရင် ဘာဂြိုဟ်လဲ။

“ ၆ ဂဏန်း ရှိပါတယ် အစ်ကို။ဂြိုဟ်နဲ့ပြောရင် သောကြာဂြိုဟ် ရှိပါတယ်။”

ဒါဖြင့် တိုင်(၇)ပါးကို အစ်ကို ဆွဲပြမယ် ကြည့်။ မူလတိုင် ဆပွတ်ဂြိုဟ်တွေဟာ နောက်တိုင်အတွက် မွေးဖွားလာမယ့် မူလအလယ်အခြာ ဂြိုဟ်တွေဖြစ်တယ် ဆိုတာပြမယ်။ တွေ့လား ဆပွတ်ဂြိုဟ် မှန်သမျှ အားလုံးနောက်တိုင်တွေ ဖြစ်ကုန်တာ ရှင်းရဲ့လား။ မြင်ရဲ့လား။

“ရှင်းပါတယ် အစ်ကို။ လင်္ကာမေ့သွား ရင်တောင်မှ ထူထားတဲ့တိုင်ရဲ့ ဆပွတ်ကိုနောက်တိုင် ထူလိုက်ရင်ပြီးတာပဲ အရမ်းလွယ်တာပဲ။”

မောင်အောင်မြတ် အစ်ကိုပြောမယ်။ ညီလေးက ဉာဏ်ပြေးပါပေတယ်။ ဒါပေမယ့် ဒီနေရာမှာတော့ အခုလိုမတွေးနဲ့ပေါ့ကွာ။ ဖြစ်တည်ပြောင်းလဲသွား ပုံကိုသာအစ်ကိုက မင်းရှင်းအောင် ပြလိုက်တာ လင်္ကာတော့ မမေ့စေနဲ့ပေါ့။

“သဘောကို ပြောတာပါ အစ်ကိုရဲ့။”

အေး ဆပွတ်ကို ပညာရှင်ကြီးများဟာ ဒါကြောင့် အလေးထားကြတာလား မသိဘူး။ ခုန အစ်ကိုပြောသလို နောက်ထပ်ဖြစ် လာမယ့်တိုင်မို့ တိုင်တစ်တိုင်ရဲ့ ထွက်ပေါက်တံခါး လိုများဖြစ်နေ လို့လားမသိဘူး။ သူ့ကိုနိုင်လို၊ ဆကိုခို၊ လိုရာဆေးဖော်သုံး ဆိုပြီးညွှန်ပြခဲ့ကြတယ်ကွ။ ဒီလင်္ကာမျိုးက ဒီတစ်ခုပဲရှိတယ်။ တိုင်တစ်တိုင်လုံးမှာ ရှိတဲ့ဂြိုဟ် (၇) လုံးဖွင့်ဆို ထားတာတွေကို လေ့လာလိုက်ရင် သူ့ကိုနိုင်လိုဆိုတဲ့ စကားလုံးဟာ ဆပွတ်တစ်လုံးတည်းကို ညွှန်းထားတယ်ကွ။ ဒါကြောင့် ဆပွတ်ကို လျှော့မတွက်နဲ့။

“သူ့ကိုနိုင်လို ဆိုတာက တကယ်လို့ တနင်္ဂနွေသားကို နိုင်အောင်ဆင်မယ် ဆိုရင် သောကြာ ဆိုတဲ့နံနဲ့ ဆင်ယူတာပေါ့နော် အစ်ကို။ ဥပမာ သီဟိုဠ်တို့၊ သီးသားတို့နဲ့ ဓာတ်ဆင်ရင် တနင်္ဂနွေသားကို နိုင်စေတဲ့သဘောပေါ့။ ဒါမှမဟုတ် သကြားစားပြီး စကားပြောတာမျိုး။”

ညီလေး ဒီလိုမြင်တာကို မှားတယ်လို့ အစ်ကို မဆိုလိုပါဘူး၊ တော်တော်များများလည်း ဒီလိုပဲ တွေးကြတာတွေ အစ်ကိုမြင်ဖူး၊ တွေ့ဖူး၊ ဖတ်ဖူး၊ ကြားဖူး ခဲ့တာပါပဲ။ ဒီထက်ပိုပြီး သူ့ကိုနိုင်လို ဆကိုခို ကြတာမတွေ့ ဖူးသေးဘူး။ အစ်ကိုသိတဲ့ ဆကိုခို ဆိုတာမျိုးကတော့ မူလ အလယ်အခြာဂြိုဟ် ဒုက္ခပေးပြီဆိုရင် ဆပွတ်ဖြစ်တဲ့ နံအရိပ်ကို အမှီသဟဲ ပြုတာတို့ အကူအညီ တောင်းခံတာတို့၊ ချဉ်းကပ်တာတို့ ဆိုတဲ့ခိုခြင်းမျိုးပဲ။ ဥပမာကွာ စနေသား တစ်ယောက်ယောက် ဒုက္ခပေးပြီ ဆိုပါတော့ အဲဒီ စနေသား ရန်ကနေ လွတ်ကင်းအောင် ကြာသပတေးဘွဲ့ အမည်ပညတ် ထားတဲ့ဘုရား၊ စေတီပုထိုးကိုသွား၊ ကြာသပတေးနံထောင့်မှာ နံသင့်ပန်း၊ သစ်သီး၊ အရွက်၊ အခက်တို့ကို လှူဒါန်းဆိုပြီးပါတယ်။ ရွတ်ရင်လည်း ပရိမိတ္တဇာလသုတ်တို့၊ မေတ္တသုတ်တို့ ရွတ်ပေါ့။ ဒါ ဆကိုခိုတဲ့ နည်းပဲ။ ဒီနည်းကို အကြိမ်ပေါင်းများစွာ လက်တွေ့သုံးကြည့်ခဲ့တာ အောင်မြင်တာချည်းပဲ။ ဟိုးတစ်ခါတုန်းက သောကြာသမီး တစ်ယောက်ဟာ သူ့အိမ်ခြေရင်းက စနေသမီးတစ်ယောက် ဒုက္ခပေးလို့ဆိုပြီး အစ်ကို့ဆီ လာဖူးတယ်။ ဘယ်ကိုသွားသွား၊ ဘာကိုလုပ်လုပ် အဲဒီစနေသမီးက တကောက်ကောက်လိုက်ပြီး နှောင့်ယှက် နေတယ်တဲ့။ စောင်းပြော မြောင်းပြောနဲ့ အရှက်တွေလည်း ကွဲလှပါပြီဆိုပြီး လာပြောရှာတယ်။ သောကြာသမီးက သိမ်မွေ့တယ်။ ချမ်းလည်း ချမ်းသာတယ်။ အဆင့်အတန်းရှိတယ်။ စနေသမီးက သူများချမ်းသာတာမ နာလိုတဲ့ သဘောပဲလား မသိပါဘူး။ အစ်ကို သူ့ကိုပြောလိုက်တယ်။ ခင်ဗျားကိစ္စကို ကျွန်တော်လုပ်ပေးမယ်။ အောင်မြင်ရစေ့မယ်။ ငွေတော့ မကုန်ဘူး။ ဒါပေမယ့် ကျွန်တော်ပြောတဲ့အတိုင်း တစ်သွေမတိမ်း လုပ်မှာလားဆိုတော့ လုပ်ပါ့မယ်တဲ့။ ဒါဖြင့် ခင်ဗျားဗိုလ်တထောင် ဘုရားကိုသွား၊ ကြာသပတေးထောင့်မှာ ပဋ္ဌာန်းဥဒ္ဒေသ၊ နိဒ္ဒေသနဲ့ မေတ္တသုတ်ကို (၁၉) ခေါက်ရွတ်ပြီး အဲဒီစနေသမီးကို မေတ္တာပို့ပေတော့ ဆိုပြီးလုပ်ခိုင်းလိုက်တယ်။

“ဘာအရွတ်အဖတ်မှ မပါဘူးနော်။ အစ်ကို ခိုင်းလိုက်တာတွေဟာ သောကြာသမီးရဲ့ အမြစ်အညွန့်တွေလို ဖြစ်နေတယ်နော်။ ပဋ္ဌာန်းတို့၊ ဗိုလ်တထောင်တို့၊ မေတ္တသုတ်တို့ ဆိုတော့ ကြာသပတေးစပြီး စနေဆုံးတာတွေလို ဖြစ်နေတယ်။”

မင်းက အမြစ်အညွန့်နဲ့ ကြည့်တာကိုး။ အစ်ကို ဒီပညာခန်းကို အမြစ်အညွန့်ာလုံးဝမကြည့်ဘူး။ အဲ ဒါပေမယ့် အနီးစပ်ဆုံး ပြောရမယ်ဆိုရင်တော့ မူလဆပွတ်အုပ်တဲ့ ပညတ်သဘော တွေးချင် တွေးလို့ရတယ်။ အမှန်ကတော့ စနေရဲ့ ဆပွတ် ကြာသပတေးနံသင့် စေတီပုထိုးကို သွားပြီး ကြာသပတေး နံသင့်နဲ့စတဲ့ ကောင်းခြင်းကုသိုလ် စရဏပွားတဲ့ အနေနဲ့ပဋ္ဌာန်းတို့၊ မေတ္တသုတ်တို့ကို ရွတ်ပြီးမေတ္တာ။ ပို့ခိုင်းတဲ့ သဘောပဲ။

“ဘယ်လိုနေလဲ အစ်ကို။”

အဲဒီလို အဓိဋ္ဌာန်ကို ပထမ (၁၉) ရက် ဝင်ခိုင်းလိုက်တယ်။ အောင်မြင်တော့ ဒုတိယ (၁၉) ရက် ဆက်ဝင်ခိုင်းတယ်။ အားလုံးဟာ ကြာသပတေးဂြိုဟ် သက်တွေချည်းပဲ။ ပထမ (၁၉) ရက်မှာတော့။ဘာမှမထူးသေးဘူး။ ဒီတိုင်းပဲ၊ ဒုတိယ (၁၉) ရက် ပြည့်ကာနီးကျတော့ ဟိုစနေသမီးရဲ့ ကလေးကို ခွေးလိုက်ဆွဲလို့ ခုနသောကြာသမီးက အမြင်မတော်တာနဲ့ လှမ်းမောင်း လိုက်ရာကနေ စနေသမီးက စကားရောဖောရော လာလုပ်တယ်တဲ့။ အစ်ကို့ကို လာမေးတယ်။ ဘာဆက်လုပ်ရမလဲဆိုပြီး။ အမှန်က သူတို့ သဘောမပေါက်ကြဘူး။ ဘယ်လို နည်းနဲ့ဖြစ်ဖြစ် စကားပြောသွား ကြပြီဆိုရင်။ အောင်မြင်သွားပြီ။ စကားပြောတယ်ဆိုတာ ဆဲတာဆိုတာမှ မဟုတ်ဘဲ။ သူခေါ်ရင် ကိုယ်ခေါ်လိုက်၊ ရန် အေးသွားပြီပေါ့။ အရေးကြီးတာက ရန်ငြိမ်းအေးသွားဖို့ပဲလေကွာ။

“ဟုတ်ကဲ့။”

ဒါကြောင့် အစ်ကို ပြောလိုက်တယ်။ ငါခိုင်းတာလုပ်လို့ ရန်အေးသွားတာတောင် နင်ကဘာဖြစ်ချင်သေး လို့တုန်းလို့ ပြောလိုက်တယ်။ ဟုတ်တယ်လေ၊ ဟိုစနေသမီးကို ဒုက္ခရောက်အောင် လုပ်ချင်လို့ကတော့ အစ်ကိုက မှော်ဆရာ၊ ကဝေဆရာ၊ အောက်လမ်းဆရာမှ မဟုတ်ဘဲ၊ သူ့အတိုင်းအတာနဲ့ သူကိစ္စတစ်ခု ပြီးသွားရင်လည်း ဒါဟာအောင်မြင်တယ်လို့ ခေါ်တာပေါ့ကွာ။ ဘယ်လိုနည်းနဲ့ ပြီးပြီးပေါ့။ (ဒုက္ခပေးနေသော စနေ၏ရန်မှ လွတ်မြောက်ရန် ဆပွတ်ဖြစ်သော ကြာသပေးနံသင့် ပညတ်မှုများစွာဖြင့် ဆခိုခိုင်းခဲ့ရာ အတိုင်းအတာတစ်ခု အထိငြိမ်းအေးစေခဲ့၏။ ထိုငြိမ်းအေးမှုသည် တစ်ဖက်ရန်ပြုသူမှ အားမတန်မာန်လျှော့ပြီး မြုံသွားရသော ငြိမ်နည်းမျိုးမဟုတ်၊ အနာတစ်ခုကို အမြစ်ပါ ကျွတ်သွားအောင် ကုလိုက်သော ဆေးသို့နယ်)

“အမှန်က အစ်ကို ပြောတာဟုတ်တယ်။ ရန်ကိုရန်နဲ့ မတုံ့ပြန်ဘဲ မေတ္တာသက်ဝင် သွားတာလည်း အောင်မြင်မှုတစ်ခုပဲ။ ဒါသူတို့။ တွေးတတ်ရမယ်။”

အေးလေ။ ဆပွတ်ခိုတဲ့ သဘောကို မသိကြတော့ ရှင်းပြလည်းအပိုပဲကွ။ ဆပွတ်ဟာ ခိုတတ်ရင် ခိုတတ်သလို အကျိုးသိပ်ပေးတာ။ သူ့ကိုနိုင်လို ဆိုတာက မူလအလယ် အခြာဂြိုဟ်ရဲ့ အကြောင်းတရားကို နိုင်နိုင်နင်းနင်း လုပ်နိုင်ချင်ရင် ဆိုတဲ့အဓိပ္ပာယ်လည်း ထွက်တာဂရုမပြုမိကြလို့ပါ။ လိုရာ ဆေးဖော်သုံး ဆိုတဲ့ စကားဟာ အလကားစကားမှ မဟုတ်ဘဲ။ ကြိုက်သလို ဖန်တီးပါ။ ဒါပေမယ့် ဘေးမဖြစ်ပါစေနဲ့။ ဆေးဖြစ်ပါစေဆိုတဲ့ သဘောကို ထည့်တွက်တတ်ရမယ်။ လိုရာ အဆိပ်ဖြစ်စေလို့ ရေးခဲ့တာမှမဟုတ်တာ။ ဒါကြောင့် တချို့လာကြတယ်။ ငွေကိစ္စ အကျပ်အတည်းတွေ အတော်များများလာကြတယ်။ အစ်ကိုဘာလုပ်လဲ သိလား။ တနင်္လာနံရဲ့ ဆပွတ်ဖြစ်တဲ့ စနေနံကို များများ ခိုခိုင်းလိုက်တယ်။

ဘယ်လို ခိုခိုင်းလဲဆိုတော့ ထိမ်သားပုတီးနဲ့ နမော (၅) ချက်စိပ်ခိုင်းတယ်။ အနည်းဆုံး အဓိဋ္ဌာန် (၇) ရက် ဝင်ခိုင်းတယ်။ တချို့ဆိုရင် (၇) ရက်ကို (၇) လီ ဝင်ခိုင်းတယ်။ သူ့ဟာသူ အဆင်ပြေသွားတာပါပဲ။ တချို့ကတော့ စားသောက်ဆိုင်ကြီးတွေ ငွေဝင်နည်းလို့ လာကြတာ။ ဒီလိုဆိုင်ကြီးတွေ ကျတော့သူနဲ့ လိုက်ဖက်တဲ့ ဟိတ်ကို သုံးရတော့တာပေါ့။ လောကမှာ ဟိတ်ဟာ အရာရာကို စိုးမိုးတတ်တယ်ဆိုတာ ညီလေးမမေ့နဲ့။ အဲဒီလို ဆိုင်ကြီးမျိုးတွေ ကတော့ တနင်္လာနံရဲ့ ဆပွတ်၊ နေ့ (၇) နေ့ အညွန့်တွေကို အိုးတစ်လုံးနဲ့ ထည့်ပြီး ဘုရားပူဇော် ခိုင်းလိုက်တယ်။ ထီးလှူခိုင်းတယ်။

“စနေသား သံဃာတော်ကို ထီးလှူရင် ပိုကောင်းမှာပေါ့နော် အစ်ကို။”

လိုရာ ဆေးဖော်သုံးလေကွာ၊ ကြိုက်သလို ကုသိုလ်ယူပေါ့။ တချို့ကျတော့လည်း အဲဒီလောက်နဲ့ မရဘူး ညီလေးရဲ့။ ဘုရား (၇) ဆူလှည့်ပြီး စနေထောင့်တွေမှာ ထိမ်သားပုတီးနဲ့နမော (၅) ချက် အဓိဋ္ဌာန် ဝင်ခိုင်းမှပဲ ပွင့်သွားတဲ့ လူတွေအများကြီး။ တစ်ခါတစ်ခါ ကျတော့လည်း ဆပွတ်နှစ်ချက် ရိုက်တာတွေရှိတယ်။ ဒါကြောင့် လိုရာသုံးဆိုတာ အဲဒါပဲ။ ဘယ်လိုရိုက် သလဲဆိုတော့ ဆိုင်ကို လူမဝင်လို့ လုပ်ပေးပါ ဆရာဆိုတာနဲ့ သူ့စကားအတိုင်း လူဝင်အောင် လုပ်ပေး ရတော့တာပေါ့။ ဒါဖြင့် လူဆိုတဲ့ ပညတ်ဗုဒ္ဓဟူး နံပျက်နေတာကို ကောင်းအောင်၊ ကိုယ့်ကို ဆန့်ကျင်ဘက်ပြုပြီး စိတ်ဆင်းရဲနေရတဲ့ ဗုဒ္ဓဟူးနံကို နိုင်နိုင်နင်းနင်း ကိုင်တွယ်နိုင်အောင် ဗုဒ္ဓဟူးနံရဲ့ ဆပွတ်တနင်္လာကို အရင်ခိုခိုင်းရတယ်။ ငွေလာဂမုန်း၊ ကံ့ကော်၊ ဂန္ဓမာ၊ ကျွဲကော ဆိုတာတွေ မပြတ် ဘုရားလှူခိုင်းရတယ်။ တနင်္လာဆိုတာ အလှူဂြိုဟ်လည်း ဖြစ်လို့တတ်နိုင်ရင် တစ်နိုင်အလှူ လုပ်ခိုင်းရတယ်။ အဲဒီလိုလုပ်လို့ လူနည်းနည်း စဝင်ပြီလား။ ဝင်ရင်ငွေနည်းနည်း စမြင်ရပြီ။ ဒါဖြင့် ခုနပြောတဲ့ ဘုရား (၇) ဆူတို့။ ထိမ်သားတို့ လာပြီ။

“အဲဒါကို အင်္ဂဝိဇ္ဇာမှာ ဆပွတ်နှစ်ချက် ရိုက်လို့ ခေါ်တာပေါ့နော် အစ်ကို။”

ဆပွတ်နှစ်ချက် ဆက်တိုက်စီရင် ယူရတယ်ဆိုတဲ့ သဘောကို လွယ်လွယ်သုံးလိုက်တော့ ဆပွတ်နှစ်ချက်ရိုက် ဖြစ်သွားတာပေါ့ကွာ။ ဥပမာ အင်းစိန်က ဩဇာကို အောင်စိုးကို ခုတ်ခိုင်းပြီး အိုးစည်ပုံထု၊ အုန်းဆံကြိုးနဲ့ ချည်ပြီး ဆောင်ထားတာမျိုး ဆိုရင်အင်္ဂါရဲ့ ဆပွတ် တနင်္ဂနွေတွေ အထပ်ထပ်အုပ်ထားတာ မျိုးတွေ့ရလိမ့်မယ်။ ဒီသဘော။ ဒါကြောင့် ဆိုင်တစ်ဆိုင် အရောင်း အ ပြီလား။ အရင်ငွေဝင်အောင် တန်းစီရင် လို့မရဘူး။ အဲဒီငွေကို သယ်ဆောင်လာမယ့် လူ၊ အဲဒီလူဆိုတာကို ဦးဆုံးစီရင် ရမယ်။ လူလာမှ ငွေလာတော့မှာပေါ့ ညီလေးရဲ့။ လူလာအောင် ဦးဆုံးလုပ်၊ လာပြီလား၊ လာရင် ငွေဝင်အောင် စီရင်တာဘာမှ မခက်တော့ဘူး။ လူလာခြင်းဆိုတဲ့ အကြောင်းတရားဖြစ်မှ ရောင်းအားကောင်းခြင်း ဆိုတဲ့အကျိုးတရား ဖြစ်လာမယ်ဆိုတာကို ဦးနှောက်နဲ့ ဆီလျှော်အောင် တွေးလိုက်ရင်ရပါပြီ။ ဒါဖြင့် ဆပွတ်ကို အတော်လေး တီးမိခေါက်မိရောပေါ့။

“ဟုတ်ကဲ့ အစ်ကို သဘောပေါက်စ ပြုလာပါပြီ။”

ပေါက်ရင် နည်းနည်း လေ့ကျင့်လိုက်ကြရအောင်။ အဲဒီလို လေ့ကျင့်ဖို့အတွက် အင်္ဂဝိဇ္ဇာရဲ့ ကောင်းကျိုး၊ ဆိုးကျိုးတွေကို ဒိုးခနဲ၊ ဒေါက်ခနဲ သိနေရမယ်။ ဒါမှတိုင်တစ်တိုင်၊ အခါတစ်ခါမှာ ရောက်လာတဲ့ လူတစ်ယောက်ရဲ့ အကြောင်းကို မင်းသိမှပေါ့။ တော်ကြာ အဲဒီအကျိုးတွေ မသိဘဲ တိုင်ထူထားရင် အူတူတူဖြစ်ပြီး ဘာမှ မဟောတတ် ဖြစ်နေဦးမယ်။ ဒါကြောင့် အင်္ဂဝိဇ္ဇာရဲ့ အဟောကို ကျင့်ဖို့ သာစည်ပင်းယကြိုး ကပဲသွားမယ်။ ",
"imagelink":"https://i.pinimg.com/736x/4e/82/7f/4e827f1d9a1ca4d7e4a0fe0df66e8eb4.jpg",
"openlink":"",
"notetext":"",
"videolink":""},
{
"title":"အမြစ်ဂြိုဟ်",
"subtitle":"သမားဂုဏ် အမြစ်ဂြိုဟ်",
"sirname":"ဆရာ ဦးမောင်မောင်သန်း",
"book":"အမြစ်ဂြိုဟ်မှာ အလယ်ခြာ ပမာမှတ်ဖွယ်မီး၊ လုပ်လိုသမျှ လုပ်မရ၊ ကြံရ ခက်အောင်ဆီး။

တိုင်တစ်တိုင်မှာ အခိုက်လို့ခေါ်တဲ့ အမြစ်ဂြိုဟ် ဟာလည်း အရေးကြီးတဲ့ အခန်းကဏ္ဍမှာပါတယ်။ ဘာလို့လဲဆိုတော့ သူ့ကိုသတ်တာနဲ့ တစ်တိုင်လုံး ပြုတ်စေတယ်။ သစ်ပင်တစ်ပင်ရဲ့ အမြစ်ကို သတ်ပစ်လိုက်သလို တစ်ပင်လုံးကုန်သွားစေတယ်။ ဒါကြောင့် အခိုက်လို့ခေါ်တဲ့ အမြစ်ဟာ အင်မတန် အရေးကြီးတယ်။ သူက ဒီပြင်ဂြိုဟ်တွေလို မဟုတ်ဘူး။ ဂြိုဟ်မြင်တာတို့ ဂြိုဟ်ပူးတာတို့၊ အထက်အောက်ဂြိုဟ် ညှပ်တာတို့၊ မိတ်စီးတာတို့၊ ရန်စီးတာတို့ ဘာမှမရှိဘဲနဲ့ သူ့ဟာသူကို အားရှိနေတယ်။ ဘာအားလဲ ခိုက်အား၊ ခိုင်အောင် လုပ်နိုင်ရင် ခိုင်အား။

ဒါကြောင့် လူတစ်ယောက် နာဖျားမကျန်းရှိရင် အဲဒီအခိုက်လို့ ခေါ်တဲ့အမြစ်ဂြိုဟ်ကို တစ်နည်းနည်းနဲ့ ပံ့ပိုးရတော့တာပဲ။ ဒါဟာ အမြစ်ကို ရှင်သန်အောင် ရေလောင်းတယ်လို့ ခေါ်တယ်။ ရေခွက်ကြီးနဲ့ ရေခပ်ပြီး ရေသွားလောင်းတာကို ပြောတာမဟုတ်ဘူး။ နေရာမြဲချင်ရင် တစ်ရပ်တစ်ပါး မပြောင်းရွှေ့ချင်ရင်လည်း စီရင်ရမှာ ဒီဂြိုဟ်ပဲ။ ဟောတဲ့နေရာမှာလည်း သမားဂုဏ်ပြု ဟောကွက်ကို ပိုင်ပါတယ်ဆိုတဲ့ ဆရာတွေဟာ အဲဒီအမြစ်ဂြိုဟ် (အခိုက်) ဟောကွက်ကို လက်မလွှတ်ဘူး။ အဲဒီအခိုက်ကို တစ်ချက်တည်း ဒေါက်ခနဲ ဟောလိုက်တာနဲ့ သူဟာ ခေါင်းညိတ်ဝန်ခံ ရတော့တာပဲကွ။

“တော်တော် စိတ်ဝင်စားစရာ ကောင်းတဲ့ဂြိုဟ်ပဲနော် အစ်ကို။”

အေးဟုတ်တယ်။ ဒီတော့ အမြစ်ဂြိုဟ်ကို လွယ်လွယ်မှတ်ချင်ရင် မူလတိုင်ထက် တစ်ခုထပ်လျှော့ အဲဒါ အမြစ်ဂြိုဟ်ပဲ။ နောက်တစ်မျိုး မှတ်ချင်သေးရင် ရောက်နေတဲ့ နေ့ရဲ့ ပထမနေ့ဟာ အမြစ်ဂြိုဟ်ပဲ။ ဥပမာ။ သောကြာနေ့ဆိုရင် သောကြာနေ့ မတိုင်ခင်က ဘာလဲ။

“ကြာသာပတေးပါ။”

အဲဒီ ကြာသပတေးဟာ သောကြာရဲ့ အမြစ်ဂြိုဟ်ပဲ။ အင်္ဂါနေ့ ဆိုရင်ကော။

“အမြစ်က တနင်္လာ။”

ဟုတ်ပြီ။ တနင်္လာရဲ့ အမြစ်က ဘာလဲကွာ။

“တနင်္လာရဲ့အမြစ်က တနင်္ဂနွေပါ။”

ဒါပေါ့ လွယ်လွယ်လေး။ နည်းနည်းသတိထားရမှာက အဲဒီအမြစ်ဂြိုဟ်များဟာ အတိတ်မှာ ပဉ္စပွတ် (နဝင်း) ရှိခဲ့ပြီး အနာဂတ်မှာ အညွှန့်ဂြိုဟ်အဖြစ် ရပ်တည်နိုင်စွမ်း ရှိကြတယ်ကွ။ ဥပမာ သောကြာတိုင်မှာ ကြည့်။ မြင်လား။

“မြင်ပါတယ် အစ်ကို။”

မြင်ရင်မှတ်ထား၊ သူဟာလောလောဆယ် ပစ္စုပ္ပန်မှာဆိုပြီး ပိတ်နေပေမယ့် အတိတ်နဲ့ အနာဂတ်မှာ အင်မတန် အင်အားကြီးတဲ့ ဂြိုဟ်ကွ။ ဒါ့ကြောင့် သူ့ရဲ့လှုပ်ရှားမှု၊ ထိရောက်မှုကို လျှော့တွက်လို့ မရဘူး။ ကဲ ဒီတော့ အမြစ်ဂြိုဟ် စွမ်းအား စရအောင် နားထောင်။

တစ်နေ့ သူရဇ္ဇအခါမှာ ဗုဒ္ဓဟူးသား ရောက်လာတယ်။ လွင်မြင့်တဲ့။ အစ်ကိုက သူဘာမှ မပြောခင် မင်းမှာ အိမ်ထောင်ရှိလား။ ရှိရင် အိမ်ထောင်ရေး မကောင်းဘူး။ အခု ဘာကိစ္စနဲ့ လာတာလဲလို့ မေးလိုက်တော့ အဲဒီအိမ်ထောင်ရေးကိစ္စ ကသိကအောက်ဖြစ်လို့ လာတာပါတဲ့။ သူသိပ်အံ့ဩသွားတယ်။ ဒါဘာမှ မခက်ဘူး။ သူက ဗုဒ္ဓဟူးသား၊ သူ့ရဲ့အိမ်ထောင်ရေးနဲ့ ဆိုင်တဲ့ အတွင်းမိတ်က ဘာလဲ။

“ဒါန်းလှဆိုတော့ စနေပါ။”

အဲတနင်္ဂနွေအခါမှာ အဲဒီ စနေခိုက်နေတာကိုးကွ။ သူ့အိမ်ထောင်မိတ် ခိုက်တာပေါ့။ ဒါရှင်းပါတယ်။ ဒါပေမယ့် ခိုက်ပုံ မတူဘူးနော်။ အဲဒါ ပြောချင်တဲ့ စကားပဲ။ သူ့မိန်းမဘယ်မှ ထွက်မသွားဘူး။ အဲဒီဗုဒ္ဓဟူးသားရဲ့ အိမ်ထောင်မိတ် စနေဟာ တနင်္ဂနွေအခါမှာ အမြစ်ပါလို့ ဆိုမှတော့ ခိုက်နေပြီပေါ့။ ဒါဖြင့်နောက်တစ်ဆင့် တက်မယ်။

အဲဒီ အမြစ်ဂြိုဟ် စနေဟာ မူလ တနင်္ဂနွေတိုင်နဲ့ အန္တော (၁-၀) ဓာတ် ဖြစ်မနေဘူးလား။

“ဖြစ်နေပါတယ်။”

ရှေးဆရာကြီးတွေဟာ အိမ်ထောင်ဆိုတာကို မီးနဲ့ တင်စားပြီး အိမ်ထောင်ကို အန္တောလို့လည်း သုံးခဲ့ကြတယ်။ ဒီတော့ သူကအခါတိုင်ရဲ့ ဓာတ်ဖက်မိနေတဲ့ အိမ်ထောင်မိတ် ဖြစ်နေမှတော့ အိမ်ထဲက ဘယ်ထွက်ပါ့မလဲကွ။ အဲဒါကို မြင်ရဲ့လားကြည့်။

“နည်းနည်းဝေသွားသလားလို့။”

ကောင်းပြီ။ ဒါဆို နောက်တစ်ယောက်အဖြစ်နဲ့ ပြမယ်ကြည့်။ တစ်နေ့ သောရီအခါမှာ စနေအခါ ပေါ့ကွာ အေးအေး ဆိုတဲ့ ကလေးမလေး တစ်ယောက်နဲ့ အသိမိတ်ဆွေတစ်ဦး အိမ်မှာ မမျှော်လင့်ဘဲ တွေ့ကြတယ်ပေါ့။ ဒီလိုတွေ့လိုက်တော့ အဲဒီကောင်မလေးရဲ့ လှုပ်ရှားမှုကို အစ်ကို သိပ်သဘောမကျဘူး။ ဥပမာ ထိုင်တာတို့၊ ထတာတို့၊ တစ်ခုခုလှမ်းယူ လိုက်တာတို့၊ အိမ်ရှင်ချကျွေးတာကို စားတာတို့မျိုး ညီလေးရာ။ နောက်တစ်ခုက သူရဲ့ စကားပြောဟန်နဲ့ ဖြစ်နေတယ်။ သုံးနှုန်းတဲ့ စကားလုံးတွေပေါ့ကွာ။ နားထဲမဝင်ဘူး။ အစ်ကို့မိတ်ဆွေက လှမ်းပြောလိုက်တဲ့ အသံအရ၊ ဒီမိန်းကလေးဟာ အေးအေး ဆိုတာ အစ်ကို သိလိုက်ရတာပဲ။

အစ်ကို သုတေသနပြု ခဲ့ဖူးသမျှတွေထဲမှာတော့ အေးဆိုတဲ့ ပညတ်ကို နှစ်ထပ်ပြုပြီး မှည့်ထားတဲ့ နာမည်ရှင်တွေဟာ သူများတွေအတွက် သိပ်ပူပင်ရလေ့ရှိတယ်။ ပူပန်မှုများ သူတွေပေါ့ကွာ။ ဒါကြောင့် အေးအေး ဆိုလိုက်ရင် အပူသယ်တွေ ရှစ်ဆယ်ရာနှုန်း တွေ့လေ့ရှိတယ်ကွ ညီလေး။ အစ်ကိုကတော့ အသာငြိမ်ပြီး မသိမသာဘဲ အကဲခတ် နေလိုက်ပါတယ်။ နောက်တော့ အိမ်ရှင်မိတ်ဆွေက ဟဲ့အေးအေး။ ဆရာလာတဲ့ အချိန်နဲ့၊ နင်နဲ့ဆုံတာ နင်ကံကောင်းတော့မယ်လို့ မှတ်ဆိုပြီး အေးအေး ကိုပြောတယ်။ စကားနိမိတ်သံကိုက အေးအေး ကံကောင်း တော့မယ်မှတ်ဆိုတော့၊ အခု အေးအေး ကံဆိုးနေတာ သေချာသွားပြီပေါ့ကွာ။ ဒါကြောင့် အစ်ကို ကြိတ်ပြုံး နေလိုက်တယ်။ အမူအရာတွေ ဆိုးနေတာကို အကဲခတ်ရတာ မှန်နေပြီဆိုတာ သဘောပေါက်လိုက်ပြီ။ ဒီတော့ သူတို့အိမ် ထပ်ခိုးမှာ ချိတ်ထားတဲ့ နာရီကို မသိမသာ အကဲခတ်လိုက်တော့ ခုနပြောခဲ့တဲ့ အေးအေးဟာ သောရီအခါ ပေါ့ကွာ။

ဒီအချိန်မှာ ဂြိုဟ်နေဂြိုဟ်ထား သိပ်ကောင်းမနေဘူးလား။ အေးအေး ဘယ်မှာရှိနေလဲ မင်းပြောစမ်း။

“အေးအေး အညွန့်မှာရှိနေပါတယ် အစ်ကို။”

အဲဒါကောင်းလား။ မကောင်းဘူးလား။

“အညွန့်ဂြိုဟ်ဆိုတော့ သိပ်ကောင်းနေတယ်လို့ပဲ ကျွန်တော် ရိုးရိုးမြင်ပါတယ်။”

အေးဟုတ်ပြီ။ မကောင်းဘူးလို့ ငါမပြောဘူးနော်။ ဒါပေမယ့် တို့အခုသင်နေတဲ့ ဂြိုဟ်ဟာ ဘာဂြိုဟ်လဲ။

“အမြစ်လို့ခေါ်တဲ့ အခိုက်ဂြိုဟ်ပါ။”

အဲဒီအခိုက်မှာ ဘာရှိလဲကွာ။

“သောကြာ ရှိနေပါတယ်။”

အဲဒီသောကြာနဲ့ မင်းကိုအခု မေးတဲ့ အေးအေးနဲ့ ဘာတော်တုန်း။

“ဦးသာဆိုတဲ့ အတွင်းမိတ် တော်ပါတယ်။”

ဒါပေါ့၊ ဒါကိုတန်းခနဲ့ မြင်ရမယ်။ အေးအေးရဲ့အတွင်းမိတ် အမြစ်မှာရောက်နေပြီ။ တစ်နည်းပြောရရင် ခိုက်နေပြီ။ ကောင်းပြီ၊ ဒီလိုဆိုသူ့ရဲ့ အတွင်းမိတ် ဘာတုန်း ကြည့်ရအောင်။ သူဟာ စကားပြောရင် အော်ပြောတယ်။ ရယ်ရင် အော်ရယ်တယ်။ အစားအသောက် စားတဲ့အခါ ချိန်ဆမနေဘဲ စားတယ်။ ပါးစပ်ထဲက မုန့်ဝါးနေရင်းနဲ့ အိမ်ရှင်မိတ်ဆွေကို ပလုတ်ပလောင်း လှမ်းပြောတယ်။ ကြည့်လိုက်တော့ အသက်က နှစ်ဆယ်ကျော်လေး လောက်ပဲရှိမယ်။ ဒါဟာ လောကဓံတရားရဲ့ ရိုက်ပုတ်မှုကို သိပ်ပြီးခံရသေးမယ့် အရွယ်မဟုတ်ဘူးကွ။ ဒါပေမယ့် သူ့မှာ ရုပ်ငြိမ်သက်မှု နည်းပါးနေပြီ။ ဒါကို တစ်နည်းပြောရရင် ဟီရိသြတပ္ပ တရားနည်း နေတယ်ပေါ့ကွာ။ ဒါကြောင့် အစ်ကိုလည်း စဉ်းစားလို့ မရတစ်ချက် ရတစ်ချက်နဲ့ မရဲတရဲ ပြောလိုက်ရတယ်။ ငါကတော့ ငါ့အိမ်ကလွဲပြီး ဘယ်မှာမှ ဟောလေ့မရှိဘူးဆိုတာ မင်းတို့လည်း သိကြတယ်။ ဒါကြောင့် ငါ့ကို အေးအေး အကြောင်းတော့ ဒီမှာမမေးလေနဲ့။ သိချင်အိမ်လာခဲ့။ တစ်ခုတော့ ပြောလိုက်မယ်။ ဒီကလေးမလေးဟာ အိမ်ထောင်ရက်သားများ ငယ်ငယ်ရွယ်ရွယ်နဲ့ ကျခဲ့ရင် ကံမကောင်းဘူး။ အတော်အတန်ဆိုးတဲ့ အသိုင်းအဝိုင်းမှာ သွားနေရတတ်တယ်။ ဒါကြောင့် အိမ်ထောင်ရေး သတိထားရမယ်လို့ ပြောလိုက်တယ်။

“အစ်ကို ပြောလိုက်တာ ဘယ်လိုနေလဲ။”

မောင်အောင်မြတ်ရာ၊ မင်းကတောင် ငါ့ကို မယုံချင် ဖြစ်နေပြန်ပြီ။

“မဟုတ်ပါဘူး အစ်ကိုရဲ့ ဘယ်လိုမှန်သွားလဲ သိချင်လို့ပါ။”

အေးငါလည်း မရဲတရဲသာ ပြောလိုက်ရတယ်။ ဒီအရွယ်က အိမ်ထောင်ရှိမရှိ မသေချာဘူးလေ။ ဒါပေမယ့် အိမ်ရှင်မိတ်ဆွေက ဒီကောင်မလေးဟာ ယောက်ျားကံ မကောင်းဘူးဆရာ။ ယောက္ခမတွေ၊ ယောက်မတွေကလည်း သိပ်ဖိစီးနှိပ်စက် ချုပ်ချယ်လွန်းလို့ ယောက်ျားအိမ်က ဆင်းလာခဲ့တာ သိပ်တောင်မကြာသေးဘူးတဲ့။ သူပြောတော့ အေးအေးလည်း အစ်ကို့ကို တထူးတဆန်း ပါးစပ်အဟောင်းသားနဲ့ ကြည့်နေတာပေါ့။ ရင်ထဲမှာ ထိတ်ခနဲ ဖြစ်သွားတယ်နဲ့တူပါရဲ့။ ထားပါတော့။ ဆိုလိုချင်တာက အခိုက်ဂြိုဟ် သောကြာ အကြောင်းပေါ့ကွာ။ ဦးသာဆိုတဲ့ အတွင်းမိတ်ဆွေ ပျက်နေမှတော့ သူ့အိမ်ထောင်ရေး ဘယ်ကောင်း နိုင်ပါတော့မလဲ။ အိမ်ထောင်ရှိခဲ့ရင်ပေါ့လေ။ အခုသူက ငယ်ငယ်ရွယ်ရွယ်နဲ့ အိမ်ထောင်ကျခဲ့ ရသူဆိုတော့ တန်းမှန်သွားတာပေါ့။ အဲဒီ အခိုက်ဂြိုဟ်က ဘာကိုထပ်ပြီး ကိုင်လှုပ်လဲဆိုတော့ သူ့အထက်မှာရှိနေတဲ့ အင်္ဂါကိုပဲ။ အင်္ဂါဟာ မိန်းကလေးတွေအတွက် လင်ဂြိုဟ်၊ ခင်ပွန်းသည်ဂြိုဟ်လို့ ပရိယာယ် မရဘူးလား။

“ရပါတယ်။”

အေး အဲဒီလင်ဂြိုဟ် အင်္ဂါနဲ့ ခိုက်နေတဲ့ သောကြာနဲ့က ဆွေသားကွ။ မိတ်ပဲ ထပ်တော်တယ်။ လင်ဂြိုဟ်ရဲ့ မိတ် ထပ်ခိုက်မသွားဘူးလား။

“ခိုက်သွားပါတယ်။”

ကြည့်စမ်း၊ အခိုက်ဂြိုဟ် သောကြာတစ်လုံးရဲ့ သတ္တိနော်။ အားလုံးကို အသံတိတ်ပြောပြ နေလိုက်တာ ငါ့ညီ သေချာမှတ်။ တခြားနည်း အမြင်တွေနဲ့ အေးအေး အိမ်ထောင်ရေးကို ဆုံးဖြတ်ပြရရင် ဒေါက်ခနဲပေါ့ကွာ။ ခုတော့ မင်းက နေရာဌာန တစ်မျိုးချင်းကို သင်နေရသေးတဲ့ အဆင့်ဆိုတော့ ဒီပညာခန်းကို သာမှတ်ထား။

“ခုန အစ်ကိုပြောတဲ့ အထဲမှာ အတော်ဆိုးတဲ့ အသိုင်းအဝိုင်းမှာ သွားနေရတတ်တယ် ဆိုတာပါတယ်။ အဲဒါ အခိုက်ဂြိုဟ် သောကြာနဲ့ ဘယ်လိုပတ်သက်နေလို့လဲ။”

အခိုက်ဂြိုဟ် သောကြာဟာ စကားတို့၊ လှုပ်ရှားတာတို့၊ ခရီးတို့ ဆိုတဲ့ပရိယာယ်တွေကို လည်းပြတယ်လေ။ အဲဒီသောကြာဟာ ခိုက်နေချိန်ပဲ။ စကားခိုက်တယ်ဆိုတာ စကားဆိုးတာကို ပြောတာ မဟုတ်ဘူးလား။ ဒါဖြင့် စကားဆိုးရင် ဘယ်လိုမှ ပြေရာပြေကြောင်း ပြောလို့မရတဲ့ စကားမျိုးတွေသာဖြစ်ရမယ်။ လှုပ်ရှားမှုကိုကြည့် ခိုက်နေပြန်တယ်။ ကောင်းသောလှုပ်ရှားမှုရဲ့ ဆန့်ကျင်ဘက် ခိုက်နေသော လှုပ်ရှားမှုဆိုတာ ကိုယ်လုပ်ချင်ရာကို လုပ်လို့မရတဲ့ လှုပ်ရှားမှုမျိုးပေါ့။ တစ်နည်းပြောရရင် အနေကျဉ်းကျပ်တာမျိုး လို့ဆိုပါတော့။ ဟိုဟာလုပ်ရင်လုပ်ပြန်ပြီး၊ ကိုင်ရင်ကိုင်ပြန်ပြီ ဆိုတာမျိုးတွေပေါ့ကွာ။ နောက်ဆုံးရေခပ်၊ ကြမ်းတိုက်၊ ထမင်းချက်ရင်လည်း ကိုယ်ဆန္ဒမပါလို့ ခိုက်နေတဲ့ လှုပ်ရှားမှုတွေပဲပေါ့။ နောက်တစ်ခုက ခရီး၊ ခရီးခိုက်တယ်ဆိုတာ ခရီးမကောင်းတာပေါ့။ သူသွားတဲ့ခရီး၊ သူလာတဲ့ခရီး မှန်သမျှ မကောင်းတော့ဘူး၊ ဆိုးတဲ့ အိမ်ဂေဟာထဲကို ဝင်သွားရတဲ့ ခရီးဟာ ခရီးဆုံးဖြစ်သလို အဲ့ဒီက‌နေ အားလုံးဆန့်ကျင်ဘက်တွေ လုပ်ပြီးထွက်လာပြန်ရင် ခရီးဆိုးပဲကွ ညီလေး၊ အကောင်းထွက်တာမှ မဟုတ်ဘဲကိုး။

နောက်တစ်ခု ပြောပြမယ်။ လူဆိုတာ ဆန့်ကျင်ဘက်လုပ်ချင်တဲ့ သဘာဝရှိတယ်။ မကြည့်နဲ့ဆို သိပ်ကြည့်ချင်တာ။ မကိုင်နဲ့ဆို သိပ်ကိုင်ချင်တယ်။ လွတ်လပ် ချမ်းသာသူများဟာ ဒုက္ခတရားကို ရှာဖွေကြည့်ကြသလို ဒုက္ခနဲ့ ရင်ဆိုင်နေရ သူတွေကလည်း လွတ်လပ်ချမ်းသာမှုကို သိပ်ရှာချင်ကြတာကွ။ ဒါကိုစိတ်ရဲ့ပေါက်ကွဲမှုလို့ ခေါ်မလားမသိဘူး။ ယဉ်ယဉ်ကလေး ပြောရရင် စိတ်ရဲ့ထွက်ပေါက်လို့ ခေါ်ရမလားဘဲ။ သိပ်ချုပ်ချယ်မှု များလွန်း၊ ဖိနှိပ်လွန်းတဲ့ နေရာမျိုးမှာ နေရတဲ့သူတွေဟာ လွတ်လပ်မှုကို ရှာဖွေလို့ ထွက်ပေါက် တွေ့လာပြီဆိုနဲ့ အရမ်းလွတ်လပ် ပစ်လိုက် ကြလေ့ရှိတယ်။ အဲဒီအခါမှာ ပတ်ဝန်းကျင် ဆိုတာကို မေ့တတ်ကြလေ့ ရှိတယ်။ ပြောချင်သလိုပြော၊ စားချင်သလိုစား၊ တိုင်ချင်သလိုထိုင်၊ နေချင်းကိုနေတော့တာပဲ။ ဒါကတော့ အေးအေး လှုပ်ရှားမှုတွေကို တစေ့တစောင်း အကဲခတ်ပြီး အစ်ကိုပြောလိုက်တာပါ။ မင်းပြောတဲ့ အခိုက်ဂြိုဟ် ကြောင့်လည်း ပတ်သက်နေတယ်ပေါ့ မောင်အောင်မြတ်ရာ။

“ဪ်ရှင်းသွားပြီ အစ်ကို မြင်တတ်လာပြီ။”

အေးမှတ်ထား အခိုက်ဟာ အခိုက်ပဲ။ အခိုက်ကို တို့လို့ထိလို့ မရဘူး။ မတို့မထိ ကောင်းဘူး။ သူကစွန့်ထုတ်ခြင်း၊ ကယ်ဆယ်ခြင်း ပြုလုပ်သင့်တဲ့ နေရာမျိုးကဂြိုဟ်ကွ။ အစ်ကိုမြင်ဖူးတယ်။ အစ်ကိုတို့ လမ်းနားက လူတစ်ယောက်က ခွေးလေးတစ်ကောင်ကို ရိုက်လိုက်တာကွာ လိမ့်နေတာပဲ။ အဲဒီခွေးလေးခမျာ လှိမ့်ပိန့်အော်နေလိုက်တာ ငယ်သံကိုပါရော။ အဲဒီလူရိုက်နေတဲ့ အချိန်က အင်္ဂါအခါကြီးမှာ၊ အင်္ဂါအခါမှာ ဘာခိုက်တုန်း။

“တနင်္လာ ခိုက်ပါတယ်။ အစ်ကို ပြောတဲ့ ခွေး ခိုက်နေပါတယ်။”

အေး အဲ့လူ သိပ်မကြာဘူး။ ရပ်ကွက်ထဲမှာ အိမ်ရှေ့မြောင်းတွေ ဆယ်ရမယ်ဆိုတော့ တစ်နေ့ ဆင်းဆယ်ရောကွာ။ သူ့ခြေဖဝါးမှာ မြောင်းထဲက ပုလင်းကွဲရှလို့ ဟက်တက်ကြီး မြင်မကောင်းဘူးတဲ့။ အဲဒီပုလင်းကွဲရှတာကို အစ်ကို မမြင်လိုက်ပါဘူး။ သူများပြောလို့ သိတာ။ ခွေးလေးကို ဒီလောက်နှိပ်စက်တဲ့ကောင် ခြေကွဲတာ နည်းတောင်နည်းသေးတယ်လို့ လမ်းထိပ်က လူတွေပြောလို့ သိတာပါ။ သူ့ခြေထောက်ကလည်း ညှော်မိပြီး ငန်းတွေမန်းတွေ လိုက်တာ တစ်လနီးပါး တုတ်ထောက်ပြီး လျှောက်နေရတယ်ကွ။ ဒါကြောင့် အခိုက်ဟာ ဒုက္ခမပေးအပ်တဲ့ နေရာမှာ အဓိကပဲ။

“နံတူထိသွားတဲ့ သဘောပဲနော်။”

အေးပေါ့၊ အခိုက်တနင်္လာကို ဒုက္ခပေးတော့မှ တနင်္လာနံ ခြေထောက်ပဲ ထိတော့တာပေါ့။ တော်သေးတာပေါ့ကွာ ကားမတိုက်တာဘဲ။

“ဒါဆို အခိုက်ကို ဒုက္ခမပေးဘဲ ကယ်တာတို့၊ ကူညီတာတို့ လုပ်နိုင်ရင် ကောင်းတာပေါ့ ဟုတ်လား အစ်ကို။”

ကောင်းတာပေါ့။ ဟိုးတုန်းက ပြည်ဘက်မှာ ဒေါ်စိန်ဆိုတဲ့ အဘွားကြီး တစ်ယောက်ကို အစ်ကို တွေ့ခဲ့ဖူးတယ်။ အရမ်း ချမ်းသာတာပဲ။ အဲဒီခေတ်က မာစီဒီးစီးနိုင်တဲ့ အဆင့်ဆိုရင် မင်းတွေးသာကြည့်။ ဒေါ်စိန်က အင်္ဂါသမီးနဲ့ တူပါရဲ့။ အင်္ဂါနေ့ ရောက်တိုင်း သူ့ကားနဲ့ တစ်မြို့လုံး လှည့်ပတ်ပြီး ခွေးတွေကျွေးလိုက်တာ တစ်မနက်ကုန်တယ်တဲ့ကွ။ သူကတော့ ဘယ်လိုကုသိုလ်လိုချင်လို့ ကျွေးသလဲမသိဘူး။ အစ်ကိုတို့ပညာနဲ့ ကြည့်ရင် ဒေါ်စိန်က အင်္ဂါသမီးဖြစ်နေလို့ သူ့ရဲ့နံအင်္ဂါနံရဲ့ အခိုက်တနင်္လာဂြိုဟ်ကို ကူညီနေတာ ကယ်ဆယ် ကျွေးမွေးနေတာနဲ့ မတူဘူးလား။

“တူတယ်နော်။”

အေး တက်လိုက်တဲ့ စီးပွားဆိုတာ မပြောနဲ့၊ သူက စီးပွားတတ်လေ၊ များများကျွေးလေ၊ ကျွေးလေတက်လေ ဖြစ်နေတာပဲ။ သူရဲ့အမြစ်ကို ရေလောင်းနေသလို ဖြစ်တော့ အင်္ဂါနံ သစ်ပင်ကြီးဟာ ထာဝရ အညွန့်အခက်တွေ ဝေပြီး ရှင်သန်လန်းဆန်းနေတာပေါ့ မောင်အောင်မြတ်ရ။ ဒါကြောင့် အခိုက်ဂြိုဟ်ဆိုတာ သုံးတတ်ရင်ဆေး၊ မသုံးတတ်ရင်ဘေးပဲ မှတ်ထား။ ကြာသပတေးနေ့ ကလည်းဖြစ်ပြန်၊ ရေလမ်း ကလည်းဖြစ်ပြန်၊ သွားမှာကလည်း ဝါးခယ်မဆိုရင်တော့ တစ်ခုခုဖြစ်တော့မယ်လို့ အောက်မေ့ပေတော့။

“ဒါဖြင့် ဝါးခယ်မကနေ ရန်ကုန်လာတဲ့ လူတွေ ကြာသပတေးနေ့ကို ပြန်လို့ ဘယ်ဖြစ်မလဲနော် အစ်ကို။”

တရားသေ မင်းတွေးပြန်ပြီ။ အစ်ကို ဆိုလိုတာက အခိုက်မှာ အင်္ဂါနံရှိနေရင် သုံးခါပြည့်အောင် မခိုက်စေနဲ့၊ ဗုဒ္ဓဟူးရှိနေရင် လေးခါပြည့်အောင် အခိုက်ကို မလုပ်မိစေနဲ့၊ ဒါကိုဆိုလိုတာပါ။ ပကတိနဲ့ ဝိကတိကိုခွဲလေကွာ။ ရွှေရောင်းတဲ့လူ ရွှေမဝင်ရဘူးဆိုလို့ ဘယ်ဖြစ်ပါ့မလဲ။ ခဲထိုး၊ သဲထိုး လုပ်စားနေရတဲ့ လူမျိုးကို ရေလမ်းမသွားရဘူး ပြောလို့ ထမင်းငတ်သွားမှာပေါ့။ ကြာသပတေးနံအရပ် မတည့်ဘူးဆိုပြီး ပြည်ကနေ ပြောင်းပြေးရမယ်လို့ ဘယ်ဟုတ်ပါ့မလဲ။ ပြည်မှာနေတဲ့ လူက မြောင်းမြ မသွားနဲ့ပေါ့ကွာ။

“သိပြီအစ်ကို သိပြီသိပြီ။”

ဉာဏ်နဲ့ချင့်ပါ ညီလေးရာ။ ဉာဏ်နဲ့မချင့်ချိန်ရင် ဖြစ်တတ်တဲ့ သတ္တိလေးတွေကို အစ်ကိုပြောပြမယ်။ ဒီအခိုက် အကြောင်းပဲ။

“ဘယ်လိုဉာဏ်နဲ့ မချင့်ချိန်ရင် ဖြစ်တာမျိုးလဲ အစ်ကို။”

ဪ် ဒီလိုလေကွာ။ အခုအခိုက်နဲ့ ပတ်သက်ပြီး မင်းသိသင့်သလောက် သိလာရပြီ။ ဒါလောက် သိထားရပြီဆိုရင် အခိုက်လို့ခေါ်တဲ့ အမြစ်ဂြိုဟ် အကြောင်းနဲ့ ပတ်သက်ပြီး ညီလေး ချင့်ချိန်တတ်လာမယ်။ ရှောင်တတ်၊ တိမ်းတတ် လာမယ်။ ဒါပေမယ့် ထဲထဲဝင်ဝင် သွားမစူးစမ်းနဲ့။ အဲဒါကို ပြောချင်လို့ ဉာဏ်နဲ့မချင့်ချိန်ရင် လို့စကားသုံးနှုန်း လိုက်တာပါ။

တစ်ခါတုန်းက အစ်ကို့ဆရာဆီမှာ ပညာသင်ကြားနေရတဲ့ အခါတုန်းကပေါ့ကွာ။ ဆရာဟာ အခိုက်ရဲ့သတ္တိ ကြီးပုံတွေကို အကိုးအကားတွေ၊ လက်တွေ့တွေနဲ့ သင်ကြားပေးနေတဲ့ ကာလပေါ့။ တစ်နေ့တပည့်တွေ လေးငါးယောက်ဆုံနေတုန်း ဘယ်အခါလဲကွလို့ မေးတယ်။ တနင်္လာအခါကြီးမို့ အားလုံးက စန္ဒောအခါပါလို့ တညီတညွတ်တည်း ပြောကြတယ်။

အဲဒီမှာတင် ဆရာက အခိုက်ကို မယုံကြည်သေးတဲ့ လူထဲက စမ်းချင်တဲ့လူ ဘယ်သူရှိလဲကွ ဆိုပြီးမေးတယ်။ အားလုံးကတော့ ငြိမ်နေတာပေါ့ကွာ။ အစ်ကိုက တွေးလိုက်တယ်။ ပညာဆိုတာ လက်တွေ့သိရတာ ပိုကောင်းမယ်။ တစ်နေ့ ငါပြန်အသုံးပြုတဲ့အခါ ကြရင်လည်း လက်တွေ့ကြုံထားရတဲ့ပညာဆိုတော့ ငါ့အတွက်ပိုပြီး ခိုင်ခံ့မယ်။ ဒီလိုပဲ လူတွေကို ပြန်ကူညီနိုင်တဲ့တစ်နေ့ ဒီပညာကို ဒီအခါမှာ ဒီလိုသုံးရင်ဒါဖြစ်မယ်။ မုချပဲလို့ ငါရဲရဲ ပြောနိုင်မယ်။ လက်တွေ့မပါတဲ့ ပညာဆိုတာ ဆားမပါတဲ့ ဟင်းလိုပဲ ပေါ့ပေါ့ရွှတ်ရွှတ် ဖြစ်နေလိမ့်မယ်လို့ အတွေးရိုင်းတွေ ဝင်လာပြီး ကျွန်တော်စမ်းတဲ့ သဘောတော့မဟုတ်ပါဘူး ဆရာ။ ဒါပေမယ့် လက်တွေ့ကျကျ ဆရာခိုင်းရင် စမ်းကြည့်ချင်ပါတယ်လို့ ပြောလိုက်တယ်။

ဆရာကလည်း အေး ငါဒါမျိုး ကြိုက်တယ်။ ငါလည်း အဲဒီလိုလက်တွေ့စမ်းပြီးမှ လူဖြစ်လာတဲ့ကောင်ကွ လို့ပြောလိုက်ပြီး သူ့အိမ်ရှေ့မှာ ချထားတဲ့ အုန်းသီးတစ်လုံးကို လှမ်းယူခိုင်းလိုက်တယ်။ ပြီးတော့ မီးဖိုချောင်ထဲက မြေအိုးတစ်လုံး သွားယူခိုင်းပြီး အဲဒီမြေအိုးပေါ်မှာ တင်ထားခိုင်းလိုက်တယ်။

ဆယ်မိနစ်လောက်ကြာတော့ ကိုယ်တိုင်ခွဲပြီး အဲဒီမြေအိုးထဲကို အုန်းရည်ထည့်လိုက်တယ်။ ပြီးတော့ ရော့မင်းတစ်ထိုင်တည်း ကုန်အောင်စားဆိုပြီး အုန်းသီးနှစ်ခြမ်းလုံးကို ပေးတယ်။ အစ်ကိုလည်း လက်တွေ့က နည်းနေသေးတော့ ဘာဖြစ်လာမလဲဆိုပြီး တစ်ထိုင်တည်း ဓားနဲ့ခွာပြီး စားပစ်လိုက်တယ်။ နောက်တော့ မြေအိုးထဲက အုန်းရည်ကိုလည်း ကုန်အောင် သောက်ပစ်လိုက်တယ်။ ဆရာက ပြုံးပြီးကြည့်နေတယ်ကွ၊ ဘာမှတော့ မပြောဘူး။

“မတားဘူးလား အစ်ကို၊ အန္တရာယ် ရှိမှန်းသိရက်နဲ့ မတားဘူး။”

လက်တွေ့သိချင်တယ်ဆိုလို့ လွှတ်ပေးထားလိုက်ပုံ ရတယ်။ အားလုံးလည်း စားပြီးရော မင်းအမြန်ဆုံး အိမ်ရောက်အောင်ပြန်တော့ ဆိုပြီးပြောလို့ အစ်ကိုလည်း ထပြန်လာခဲ့တယ်။ တစ်ခု သတိထားမိတာက ဆရာဟာ သူ့အိမ်ခေါင်မိုးက သက်ကယ်ကို နည်းနည်းဖဲ့လိုက်ပြီး အစ်ကို့အင်္ကျီအိတ်ထဲ ထည့်ပေး လိုက်တာတော့ ရှိတယ်။ အစ်ကိုလည်း အိမ်ပြန်ရောက်လာတဲ့အထိ ဘာမှ မထူးသေးဘူးပေါ့ကွာ။ အိမ်ရောက်တော့ စောင်းလျားသီးကြီးတွေ အမေဘယ်က ဝယ်လာမှန်းမသိဘူး။ တွေ့တာနဲ့ သုံးလုံးလောက် ကုန်အောင် အစ်ကို စားပစ်လိုက်တယ်။ ညနေစောင်းလည်းကျရော မအီမလည်ကြီးဖြစ်ပြီး အန်လိုက်တာ မရပ်တော့ဘူး။

အန်တဲ့ဒဏ်နဲ့ ခေါင်းမထောင်နိုင်တော့လို့ ဆေးခန်းတောင်ပြေးရတဲ့ ဘဝရောက်တယ်။ နောက်နေ့ မိုးလင်းတော့ မျက်လုံးတွေစပ်လှပါလား အောက်မေ့ပြီး မှန်ထဲသွားကြည့်တော့ မျက်စိကြီးတွေ ရဲတွတ်ပြီး မျက်ဝတ်တွေနဲ့ ပိတ်နေတာပဲ။ အလင်းရောင် သိပ်ကြည့်လို့မရဘူး။ တစ်ပတ်လောက် ခံလိုက်ရတယ် ညီလေး။

“အစ်ကိုသာ စောင်းလျားသီး မစားရင် ဘာမှဖြစ်မှာမဟုတ်ဘူးလို့ တွေးရင်ဖြစ်နိုင်လား။”

ဖြစ်နိုင်တယ်၊ ဒါပေမယ့် အခိုက်ရဲ့သတ္တိဟာ ခိုက်စေတဲ့အကြောင်း တစ်ခုခုကိုဖြစ်ဖို့ အကြောင်းက ပြောတာပါ။ အလိုလို ဖြစ်လာပေးရတာကို ဒီထက်မက အစ်ကို စမ်းခဲ့လို့ ဒီထက်မက ခံခဲ့ရတာတွေ ပြောနေရင် လေရှည်မယ်။ ဒီတော့ ဒါလောက်နဲ့ တော်ပြီ။ မှတ်ထားဖို့က အခိုက်ဆိုတာ မစမ်းကောင်းဘူး။ မနှိပ်စက်ကောင်းဘူး။ စွန့်ကြဲဖို့၊ စွန့်လွှတ်ဖို့၊ ကယ်ဖို့သာ ဖြစ်တယ်ဆိုတာကိုပဲ။

“စွန့်ကြဲတာ၊ စွန့်လွှတ်တာ၊ ကယ်တာမဟုတ်ဘဲ သူ့ရဲ့နိမိတ်ပုံကို ထိုင်ကြည့်ပြီး ဖြစ်တော့မယ့် အရာတွေကိုရော ကြိုတွေးထားလို့ရလား အစ်ကို။”

ရတာပေါ့၊ ဥပမာ သောရီဆိုတဲ့ စနေအခါကွာ၊ ဘာခိုက်လဲ။

“သောကြာခိုက်နေပါတယ်။”

အေးဟုတ်ပြီ၊ သောကြာဆိုတာ ခရီးတို့၊ စကားတို့ လှုပ်ရှားမှုဆိုတဲ့ ပရိယာယ်တွေ ဖွင့်ဆိုထားတဲ့ဂြိုဟ်ပဲ။ သူ့ပရိယာယ်ကိုက အငြိမ်ဆိုတာ သိပ်မပါဘူး။ ဒါဖြင့် သောရီလို့ ခေါ်တဲ့စနေချိန် ရောက်ပြီဆိုတာနဲ့ မင်းသိရမှာ ဘာလဲ။ တစ်ခုခုတော့ ရပ်ဆိုင်းတော့မယ်ဆိုတာ သိနေရမယ်။ ဘာရပ်ဆိုင်းမလဲ။

ဥပမာ မင်းကားစီးသွားချိန်ဆိုရင် ကားပျက်ရင်ပျက်မယ်။ ဘီးပေါက်ရင်ပေါက်မယ်။ လှုပ်ရှားမှုရပ်ဆိုင်းတဲ့အခါကိုး၊ သူ့သတ္တိတော့ ပြတာပေါ့။ လည်ပတ်လှုပ်ရှားနေတဲ့ စက်တွေရပ်ဆိုင်း သွားရင်သွားမယ်။ လူရပ်ဆိုင်းတယ်ဆိုရင် ဘာဖြစ်မလဲ၊ မင်းသိတဲ့ အတိုင်းပဲ။ ဒါကြောင့် စနေချိန်ဆိုရင် လူ့ဘဝကြီး ရပ်ဆိုင်းသွားကြရတဲ့ နိမိတ်တွေ တွေ့ရလေ့ ရှိတယ်။ မင်းလက်တွေ့ သတိထားကြည့်ပေတော့။ အနည်းဆုံးလူမှာ လှုပ်ရှားမှုများတဲ့ ခန္ဓာကိုယ် အောက်ပိုင်းတွေ မကောင်းတဲ့ သူမျိုးတွေ တွေ့တတ်တယ်။ ဒါဆိုရင် မင်းမေးတဲ့ နိမိတ်ပုံကို ထိုင်ကြည့်ပြီး ဖြစ်တော့မယ့် အရာတွေကို ကြိုတွေးထားလို့ ဉာဏ်ဖြန့်နိုင်လောက်ရောပေါ့။

“ဟုတ်ကဲ့အစ်ကို။”

ဒါဖြင့် အင်္ဂဝိဇ္ဇာမှာ မကြာမကြာ မှားတတ်တဲ့ ဆပွတ်နဲ့ ပဉ္စပွတ်၊ ပဉ္စပွတ် ဆပွတ်ကို သွားမယ်။ ",
"imagelink":"https://i.pinimg.com/736x/2d/27/df/2d27df404987c9817e66193a6fff0ee7.jpg",
"openlink":"",
"notetext":"",
"videolink":""},
{
"title":"စောလှ လှေဆန်",
"subtitle":"နိုင်အောင်ကိုင်ထား လန့်စရာ",
"sirname":"ဆရာ ဦးမောင်မောင်သန်း",
"book":"ကဲမြင်ပြီဆိုရင် တွေးနိုင်ပြီဆိုရင် မင်းတင်မကဘဲ အစ်ကို့မိတ်ဆွေတွေ၊ ပရိသတ်တွေ အားလုံးစိတ်ဝင်စားနေကြတဲ့ စောလှလှေဆန် ဟောခန်းကိုသွားမယ်။

ဒီဟောခန်းဟာ အင်္ဂဝိဇ္ဇာပညာမှာ အင်မတန် အရေးကြီးပြီး အင်မတန် ထိရောက်စူးရှတဲ့ ပညာခန်းပဲ။ ဒီဟောကွက်ကို ပိုင်အောင်ကြည့်နိုင်ရင် ထိရောက်အောင် ဟောနိုင်ရင် ပေါက်မြောက်အောင် တွေးနိုင်ရင် ဒီဟောခန်း တစ်ခုတည်းနဲ့ လူတစ်ယောက်ကို ကိုင်လှုပ်လို့ ရတယ်ဆိုတာ မှတ်ထား။

စောလှလှေဆန် ဟောကိန်းကို နိုင်အောင်ကိုင်ထားတဲ့ ပညာရှင်တစ်ချို့နဲ့ အစ်ကို တွေ့ခဲ့ဖူးတယ်။ မှန်လွန်းလို့ လန့်ဖျပ်ပြီး ဆက်မမေးရဲတော့ဘူး။ သူတို့ရှေ့မှာတောင် မထိုင်ရဲတော့ဘူး။ အဲဒီလောက်အထိ ထိရောက်တဲ့ ဟောခန်း၊ ပညာခန်း ဆိုတာမှတ်ထား။ ဒါကြောင့် မျက်စိကိုဖွင့်၊ နားကိုစွင့်၊ တွေးခေါ်မှုအတွက် အသင့်ဖြစ်ပြီဆိုရင် ပြော။ စမယ်။

“ဟုတ်ကဲ့၊ ကျွန်တော် အဆင်သင့် နားစွင့်နေပါပြီ အစ်ကို။”

ကောင်းပြီ။ စောလှလှေဆန်ဆိုတာ အင်္ဂဝိဇ္ဇာပညာရပ်မှာ အနိဋ္ဌအနေနဲ့ သုံးတဲ့အစီရင် တစ်မျိုး ဒါမှမဟုတ် ဟောပုံတစ်နည်းပဲ ဆိုပါတော့။ ဒါပေမယ့် ကျမ်းတိုင်းကျမ်းတိုင်းမှာ ပြထားတာကတော့ မူလမွေးနံရဲ့ ကြိရန်းကို စတုရန်းအုပ်ခြင်း၊ စတုရန်းကို တြိရန်းအုပ်ခြင်း ဆိုတဲ့ အပြန်အလှန်ကို ရှောင်ကြဉ်ရမယ်လို့ ပြထားခဲ့တယ်။ ဒါကို စောလှ၊ လှေဆန်။ လူမြန်၊ မင်းလွတ်။ ပူသွပ်၊ သေဖွယ်။ သက်နှယ်၊ တူသော်။ တော်အံ့၊ အတူ။ အငူ၊ ကုန်းအင်း။ ကြည်ညို၊ ဆင်းကာ။ ကျမ်းရင်းဝိဇ္ဇာ တစ်နည်းမှာသည် ရှောင်ခွာသစ်နံ မြို့ရွာတည်း။ လင်္ကာနဲ့ ပြထားခဲ့ကြတယ်။

ဒီလင်္ကာကို ကြည့်လိုက်ရုံနဲ့ ဒီပညာဟာ ဣဋ္ဌသဘော မဆောင်ဘဲ အနိဋ္ဌသဘောကို ဆောင်တဲ့ပညာခန်း တစ်ခုဆိုတာ ညီလေး သဘောပေါက်ရမယ်။ နောက်လင်္ကာ တစ်မျိုးနဲ့ စောလှ၊ လှေဆန်၊ ရှေ့နောက်ပြန်၊ သစ်နံမြို့ပြည်ရွာ၊ နေမှားချေက သူရဇ္ဇသောကမီးပမာ လို့တစ်ခါ ထပ်ပြထား ပြန်တယ်။ အဲဒီလင်္ကာက ခုနလင်္ကာ အရှည်ကြီး ထက်စာရင် ပိုပြီးနားလည် လွယ်လိမ့်မယ်။ သူက အလယ်ခေါင် ဂြိုဟ်ကိုပါ ထည့်သွင်း ဖော်ပြထားတာကိုး။

မူလသူရဇ္ဇဆိုတဲ့ တနင်္ဂနွေ သားသမီးများဟာ ဒါမှမဟုတ် တနင်္ဂနွေ နာမည်ရှင်များဟာ စောလှလှေဆန် ကိန်းမိတဲ့ အင်္ဂါစ ဗုဒ္ဓဟူးဆုံး၊ နောက်တစ်ခါ ဗုဒ္ဓဟူးစ၊ အင်္ဂါနံဆုံးတဲ့ မြို့ရွာတွေမှာ မနေအပ်ဘူးလို့ ပြောထားတာပဲ။ ရှင်းပါတယ်။ သစ်ကိုသုံးမယ်ဆိုလည်း အဲဒီသစ်မျိုးတွေကို ဣဋ္ဌနေရာမှာ မသုံးရဘူးဆိုတဲ့ သဘောပဲ။ နေခဲ့မိရင် အဲဒီလို စောလှလှေဆန်မိတဲ့ သစ်တွေကို သုံးခဲ့မိရင် မှားတယ်ပေါ့ကွာ။ မှားတယ်လို့ ယူဆရမယ် ဆိုတဲ့သဘောဆောင်တယ်။ အဲဒီလို မှားရင် အနေမှား၊ အသုံးမှားရင် တနင်္ဂနွေဂြိုဟ်လို့ ခေါ်တဲ့ သူရဇ္ဇဟာ မီးလိုပူတယ်လို့ ဆိုထားတာပဲ။ ရှင်းရဲ့လား။

“လင်္ကာကတော့ ရှင်းပါတယ် အစ်ကို။ ဒါပေမယ့် အဲဒီလို စောလှလှေဆန် နာမည်မိတဲ့ မြို့တွေ၊ ရွာတွေ၊ ရပ်ကွက်တွေ ကျွန်တော်တို့ဆီမှာ အများကြီး ရှိနေတာပဲ။ ဒီလို မြို့ရွာတွေမှာနေတဲ့ တနင်္ဂနွေ သားသမီးတိုင်း အကုန်ထိတာပဲလား အစ်ကို။”

ပကတိနဲ့ ဝိကတိဆိုတာ အင်္ဂဝိဇ္ဇာမှာ သိပ်အရေးကြီးတယ် ညီလေး။ မူလသဘာဝ ရိုးရိုးဖြစ်ရိုးဖြစ်စဉ် အနေအထားနဲ့ ထူးခြားတဲ့ဖြစ်စဉ် အနေအထား၊ အထူးဖြစ်တဲ့ အကြောင်းတရားဆိုတာ ကွဲပြားသိရလိမ့်မယ်။ ဒါကိုမသိထားရင် ပညာရှိကြီးတွေရဲ့ အဆိုအမိန့်အပေါ်မှာ သံသယဆိုတာ ဝင်တတ်တယ်။ မဝင်ကောင်းဘူး။ ကံထိုက်တတ်တယ်။

ညီလေးပြောတဲ့ သဘောကို အစ်ကို ရှင်းရမယ် ဆိုရင် တို့ဆီမှာ စလေတို့၊ စလင်းတို့၊ ရွာစောက်တို့၊ ညောင်ခါးရှည်တို့၊ ဝါဇီတို့၊ စမ်းကလေးတို့၊ ရေဇင်းတို့၊ ဝက်မစွပ်တို့ ဆိုတဲ့မြို့တွေ ရွာတွေရှိတယ်။ အဲဒီမြို့တွေ ရွာတွေမှာ မူလ နေရင်းစွဲ ပုဂ္ဂိုလ်တွေနဲ့ မဆိုင်ပါဘူးကွာ။ ဒီတိုင်းသာဆိုရင် အဲဒီမြို့ရွာတွေက တနင်္ဂနွေသားတွေ အကုန် ဒုက္ခရောက်လို့ ပြောင်းပြေး ကုန်ကြရတော့မှာပေါ့။ ဥပမာ ပြောမယ်။

ဇရပ်လှ ရွာမှာနေတဲ့ တနင်္ဂနွေသားဟာ စလေမှာ စီးပွား သွားရှာမယ် ဆိုရင်တော့ အဲဒါ စောလှ လှေဆန် မိတော့တာပေါ့။ ဒါဆိုရင် အဲဒီ တနင်္ဂနွေသား ခိုက်ပြီ။ ခိုက်ပုံ ခိုက်နည်း အမျိုးမျိုး ရှိတယ်။ အစ်ကို့ အတွေ့အကြုံအရတော့ ခိုက်နည်း အမျိုးမျိုးပဲ။ တနင်္ဂနွေသား တစ်ယောက်ဟာ သူ့ရဲ့ စောလှလှေဆန်မိတဲ့ အရပ်မှာ စီးပွားပျက် သွားတာမျိုးတွေ၊ စီးပွားတစ်ဟုန်ထိုး တက်လာပြီးမှ ငွေတွေ လူလိမ်ခံလိုက်ရလို့ တစ်ချီတည်း ထိုင်သွားရတာတွေ၊ အများကြီးပေါ့ကွာ။ ဒါဟာ စောလှလှေဆန်ရဲ့ သတ္တိပြ ဖြစ်စဉ်တွေပေါ့။

တစ်နေ့ လူတစ်ယောက် ရောက်လာတယ်။ သူဘာလုပ်သလဲဆိုတော့ ဇရပ်ကွင်းရွာကနေ လှည်းကူးကို ဟင်းသီးဟင်းရွက် ပို့တဲ့အလုပ်။ လာတဲ့အခါက တနင်္ဂနွေအခါမှာ။ ဒါပေမယ့် သူက တနင်္ဂနွေသား မဟုတ်ဘူးနော် ဗုဒ္ဓဟူး။ အစ်ကိုက ခပ်အေးအေးပဲ ပြောလိုက်တယ်။ ခင်ဗျား သိပ်အဆင်ပြေမှာ မဟုတ်ဘူးလို့။ ဒီတော့ အဲဒီလူက ဝန်ခံတယ်။ ထင်သလိုမဖြစ်ဘူး ဆရာတဲ့။ မကိုက်ဘူးတဲ့၊ ခြံကို အပြိုင်ချုပ်တဲ့ သူတွေ ပေါ်လာတယ်တဲ့။ ဒါကြောင့် လုပ်ငန်း ပြောင်းရမလား။ ဘယ်လို ဆက်လုပ်ရမလဲဆိုတာ လာတိုင်ပင်တာတဲ့။ အဲဒီမှာ ညီလေး ကြည့်။

သူရဇ္ဇအခါမှာ ဗုဒ္ဓဟူးသား လာတယ်။ သူက ဇရပ်ကွင်းကနေ လှည်းကူးလို့ဆိုတယ်။ အဲဒါ စောလှလှေဆန် မိတာပဲ။ ဒါဖြင့်အလယ်ခေါင်က တနင်္ဂနွေ ဂြိုဟ်ပျက်ရမယ်။ အလုပ်အကိုင်နဲ့ ဆိုင်တဲ့ဂြိုဟ်လို့ ယေဘုယျ သိကြတဲ့ တနင်္ဂနွေပျက်ပြီ၊ အခြာပျက်ပြီး ဘယ်အဆင်ပြေ နိုင်ပါ့တော့မလဲ။

“အလယ် ဗုဒ္ဓဟူးသားက ဇရပ်ကွင်းလို့ စပြောတယ်။ ပြီးတော့ လှည်းကူးဟာ စောလှလှေဆန် ပတ်မိတာပဲနော် အစ်ကို။”

ဒါပေါ့ ဒီလိုမြင်တတ်ရမယ်။ နောက်တစ်ယောက် ပြောမယ်။ သူကတော့ ကြာသပတေးသား၊ တနင်္ဂနွေ အခါမှာပဲလာတာ။ လက်ပံတန်းက။ သူလာတဲ့ကိစ္စက ဆိုင်ကယ်ဝယ်ဖို့။ စက်ပစ္စည်းပေါ့ကွာ။ အစ်ကိုက မဖြစ်ဘူး၊ မဝယ်နဲ့လို့ ပြောလိုက်တယ်။ မယုံဘူး မောင်အောင်မြတ်ရေ ဝယ်ဖြစ်အောင် ဝယ်သွားသေးတယ်။ ဘာကြာလဲ။ တစ်လ နှစ်လလောက် ကြာတော့ သူတို့အိမ်က မီတာပုံး ဖြုတ်ခိုး ခံရတော့တာပဲ။ ငွေတွေ မနည်း ကုန်ပြန်တော့ ရတာပေါ့ကွာ။ နောက်ထပ် ဖြစ်တာက သူ့အဖေ အိပ်ရာထဲမှာ နာတာရှည်အဖြစ်နဲ့ နောက်ဆုံးတော့ ဆိုင်ကယ်ကြီး ပြန်ရောင်းထုတ် လိုက်ရတဲ့ အဖြစ်ကို ရောက်သွားတယ်။ ချော်တွေ ဘာတွေလဲ။

“သိတဲ့လူက ပြောပြန်တော့လည်း လူတွေက မဆင်ခြင်နိုင်ဘူးနော် အစ်ကို။”

ငွေကွ။ ငွေက သိပ်တန်ခိုးကြီးတယ်။ အစ်ကို့ဆီလာတဲ့ သူတွေထဲမှာ ငွေအရှိန်အဝါနဲ့ ဘာမဆိုလုပ်ရင် ဖြစ်လိမ့်မယ်ဆိုပြီး ဆန့်ကျင်တဲ့သူတွေ တစ်နည်းမဟုတ်တစ်နည်း ထိကုန်ကြတာပဲ။ ဖြစ်တော့မှမှားပါပြီ။ ဘာညာဆိုပြီး အမေကယ်ပါ အဘကယ်ပါနဲ့။ ခုန လက်ပံတန်းက မောင်လိုပေါ့ကွာ။

နောက်တစ်ယောက်ကတော့ အောင်ဖြိုးတဲ့၊ သူကတော့ ဆေးပညာရှင် တစ်ယောက်ပဲ။ ဆေးခန်းဖွင့်မယ်လုပ်ပြီး လာတိုင်ပင်တာ။ ဒါပေမယ့် သူတိုင်ပင်တဲ့အထဲမှာ ဝင်းဇော်ဆိုတဲ့ သူ့မိန်းမ တူလေးကို ဆေးခန်းမှာ ထိုင်ခိုင်းမယ်ဆိုတဲ့ စကားပါလာတယ်။ အစ်ကိုကလည်း အဲဒါ မကြိုက်တာဘဲ။ အဲဒါကို ထောက်ပြပြီး တားတော့ မိန်းမကို မလွန်ဆန်နိုင်လို့နဲ့ တူပါရဲ့။ ဝင်းဇော်မှ ဝင်းဇော်ပဲ၊ ဘယ်လိုမှ တားမရ ဆီးမရဘဲ။ နောက်တော့ ဆေးတွေပျောက်၊ လာဘ်တွေပိတ်၊ ဖြစ်ရုံမကဘဲ ဆေးခန်းဖွင့်တဲ့ ရပ်ကွက်ထဲက လူငယ်လေးတွေနဲ့ ဝင်းဇော်နဲ့ ရန်တွေဘာတွေ ဖြစ်ကုန်တော့မှ ဝင်းဇော် ကိုထုတ်ပစ် လိုက်ရတော့တယ်ပေါ့ကွာ။ ဒါဟာ မဖြစ်သင့်တဲ့ ကိစ္စပဲ။

“သိတဲ့လူဆီကို သိအောင် လာတိုင်ပင်ရင် သိတဲ့လူက တားတဲ့အခါ ဆင်ခြင်ရမှာပေါ့။”

ခုနအစ်ကို ပြောတဲ့ အရှိန်အဝါပေါ့ကွာ။ ငွေရှိရင် ဘာမဆိုဖြစ်ရစေ့မယ် ဆိုတဲ့သူမျိုးတွေရဲ့ ရလဒ်တွေပေါ့။ ငွေကုန်သံပြာဖြစ်မှ ပြဿနာဖြစ်မှ မျက်ပြူးဆံပြာ လက်ခံကြ နည်းလမ်းရှာကြ ဖြစ်တော့တာကွ။ ဒါကြောင့် ဒီပညာကို မင်းကျွမ်းကျင်အောင် သင်ပြီးလို့ တတ်မြောက်လာတဲ့အခါ ဘယ်သူ့ကိုမှ ဘာကိစ္စနဲ့မှ မဟောနဲ့။ ကိုယ့်စကားကို နားမထောင်ရင် စိတ်ညစ်စရာကွ။ ဒီပညာနဲ့ မင်းမှာ အမြင်မှန် အသိမှန် အကျင့်မှန်တွေ ဖြစ်ပါစေ။ မင်းကိုယ်မင်း လုံပါစေ။ မင်းညီအစ်ကို မောင်နှမ လုံပါစေ။ မင်းရဲ့အရိပ်ကို ခိုကြတဲ့ တပည့်တပန်း အသိုင်းအဝိုင်း လုံပါစေ။ တော်ပြီ။ ဘယ်သူ့မှ မဟောနဲ့။

စကားချပ် (ကျွန်ုပ်၏ ထိုဩဝါဒကြောင့် ညီငယ်လေးဖြစ်သူ မောင်အောင်မြတ်သည် အင်္ဂဝိဇ္ဇာပညာရပ်ကို ခုနစ်နှစ်၊ ရှစ်နှစ်ကျော် သင်ကြားခဲ့ရ ပြီးသော်လည်း ယနေ့ထိ မည်သူ့ကိုမှ ဟောခြင်းမပြုပါ။ ထို့ကြောင့် သူ မဟောခြင်းမှာ ကျွန်ုပ်နှင့်သာဆိုင်ပါသည်။ ကျွန်ုပ်၏ ဆုံးမစကားကို နားထောင်ခြင်းသာ ဖြစ်ပါသည်။ ကြီးမားသော လုပ်ငန်းကို ဦးဆောင်နေသူဖြစ်၍ အမှားအယွင်း မဖြစ်စေရန်နှင့် သမ္မာအာဇီဝကျကျ တိုးတက်ကြီးပွား အောင်မြင်ရန်အတွက်သာ အင်္ဂဝိဇ္ဇာပညာကို မောင်အောင်မြတ် သုံးလေ့ရှိပါသည်။)

အစ်ကို ပြောခဲ့တာတွေ ရှင်းတယ်နော်။

“ဟုတ်ကဲ့၊ ရှင်းပါတယ်။”

နောက်တစ်ယောက် ပြောမယ်။ အဲဒီတစ်ယောက်ကတော့ ရန်ကုန်ကပါပဲ။ သူကအိမ်ပြောင်းဖို့ လာမေးတာ။ လာတာကလည်း တနင်္ဂနွေအခါမှာပဲ။ လူကတော့သောကြာသားကွ။ လှိုင်မှာ အိမ်တွေ ပြောင်းရမှာမို့ စမ်းချောင်း ဆီဆုံ လမ်းထဲကို ခဏပြောင်းနေဖို့ လာမေးတာ။ ဘယ်လိုလုပ်မလဲ။ စမ်းချောင်းမှာက သူ့မိဘတွေ ရှိတယ်။ မပြောင်းမဖြစ် ပြောင်းကိုပြောင်းရမှာ။ လာမေးကြတာကလည်း လင်ရော၊ မယားရော။ တစ်ခြား ပြောင်းစရာ ရှိသေးလားဆိုတော့၊ တစ်ခြားလည်း ပြောင်းစရာ မရှိဘူးတဲ့။ နေ့ကောင်း ရက်မြတ် သတ်မှတ်ပေးပါ။ ဘာညာပေါ့ကွာ။ အစ်ကို မေးလိုက်တယ်။

ခင်ဗျား ဘာလုပ်လဲဆိုတော့ မင်္ဂလာဈေးထဲမှာ အထည်ရောင်းတာတဲ့။ ဇနီးမောင်နှံ အတူတူပဲ ထွက်ကြလားဆိုတော့ မဟုတ်ဘူးတဲ့။ ဒါဖြင့် ခင်ဗျား အနေအထိုင် ဆင်ခြင်နော်လို့ ပြောလိုက်တယ်။ လေးငါးလလောက် ကြာတော့ သူ့ဇနီးရောက်လာတယ်။ အစ်ကိုကတော့ ဘယ်မှတ်မိတော့မလဲ။ သူက ပြောပြမှ မှတ်မိတော့တယ်။ လှိုင်မှာနေတုန်းက အကောင်း၊ စမ်းချောင်းရောက်မှ တကျက်ကျက် ရန်ဖြစ် ကြတယ်တဲ့။ ယောက္ခမတွေက ကောင်းပါတယ်။ ဒါပေမယ့် သူ့ယောက်ျား ကိုယ်တိုင်အသွားအလာ မဆင်ခြင်ဘူးတဲ့။ ဆိုင်ကယ်ရှိတော့ တချို့က ဆိုင်ကယ်နောက်မှာ မိန်းကလေးတစ်ယောက် တင်သွားတာတွေ့တယ်။ ဘာညာနဲ့ ပြန်ပြောကြတယ်တဲ့။ သူ့ကို သတိပေးတာတို့၊ မေးကြည့်တာတို့ လုပ်ပြန်ရင်လည်း မကြိုက်ဘူး၊ ရန် အရမ်းဖြစ် ကြတာပဲတဲ့။ ထားပါတော့ကွာ။

နောက်တော့ အစ်ကို သိရသလောက် တစ်နှစ်လောက်တောင် ကွဲသွားကြသေးတယ်။ ဒါဟာ စောလှလှေဆန်ရဲ့ သတ္တိပဲ။ လှိုင်ကလူတွေ စမ်းချောင်းပြောင်းတိုင်း စောလှလှေဆန် မိတာလို့ ဆိုလိုတာ မဟုတ်ဘူးနော်။ အစ်ကို့ဆီ လာတဲ့သူက စောလှလှေဆန် မိစေတဲ့ အကြောင်းတရားတွေ သယ်ဆောင်လာလို့ သူ့အတွက် ပစ္စုပ္ပန်တည့်တည့်ကိုသာ အစ်ကို ကြည့်ခဲ့တယ်ဆိုတာ မောင်အောင်မြတ် သဘောပေါက်လား။

“ပေါက်ပါတယ် အစ်ကို။”

သူဟာ တနင်္ဂနွေအခါမှာ လာတယ်။ သောကြာသား လှိုင်ကနေ စမ်းချောင်း ပြောင်းမယ်လို့ပြောတယ်။ ဒါစောလှလှေဆန် မိပြီ။ ဒီတော့ဘာဖြစ်လဲ။ သူရဲ့အတွင်းမိတ် အိမ်ထောင်မိတ်လို့ ခေါ်တဲ့ တနင်္ဂနွေ အလယ်အခြာကို တန်းထိတော့တာပဲ။ ဒီတော့ အိမ်ထောင်ရေး ကသောင်းကနင်း ဖြစ်ရတာပေါ့ကွာ။ ဒီနေရာမှာ ပြောစရာတစ်ခု ရှိတယ်။ စောလှဆိုတဲ့ တြိရန်းကို စတုရန်း အုပ်တာထက် လှေဆန်ဆိုတဲ့ စတုရန်းကို တြိရန်း အုပ်တာက ပိုပြီးဆိုးတယ် ညီလေး။ သူက ဖြစ်ရင် မသက်သာဘူး။ ခုပြောခဲ့တာတွေဟာ လှေဆန် သတ္တိတွေ များတယ်။ မင်းကို သင်တော့မယ့် သင်ခန်းစာအတွက် မှတ်မိသလောက် သုံးလေးဦးကို ကြည့်ထားလိုက်တာပေါ့ကွာ။ ဒီလိုမိတာတွေကတော့ တစ်ပုံကြီးပဲ။ မိရင်ထိပြီသာမှတ်တော့။ စောလှလှေဆန်ကို ပမာမခန့်လုပ်လို့ မရဘူး။ သူက အားလုံးကို ဖြိုဖျက်ပစ်လိုက်နိုင်စွမ်းတယ်။ အားလုံးဆိုတာ အလယ်အခြာကို ထိပြီဆိုတာနဲ့ အလယ်အခြာမရှိတော့ဘူး။ ပျက်သုန်းပြီဆိုရင် ကျန်တဲ့ တည်ရာဂြိုဟ်တွေ ပါသွားပြီပေါ့ကွာ။

ဒါကြောင့် ရှေးပညာရှိကြီးတွေက ဆင်လည်းတစ်ကြောင်း၊ ကြွက်ငယ်လောင်း၊ ပေါင်း၍ကျားကိုကြံ၊ ကြွက်ဖြူရဲမာန် ပူးနှင့်ကြံ၊ ဂူစံခြင်္သေ့ပျက်၊ ပူးနဂါးမြွေ၊ ဆင်ကိုချေ၊ မသွေပျက်စီးရ၊ နဂါးဂဠုန်ပေါင်းဘက်တုံ၊ မာန်ဟုတ်ကြွက်ကိုညှိုး ဆိုတာမျိုးပေါ့ကွာ။ အများကြီးပဲ။ အဲဒီလို လင်္ကာသွားတွေနဲ့ စောလှလှေဆန် သဘောသွား ကောက်ကြောင်းကို တစ်နည်းပြခဲ့ကြသေးတယ်။ တချို့ကလည်း အဲဒီပညာခန်းကို အဂ္ဂိရတ်ဘက်မှာ သုံးကြတာပေါ့။ အစ်ကိုကတော့ အဟောပိုင်းမှာပဲ သုံးတယ်။ အဂ္ဂိရတ်ကတော့ အစ်ကို နားမလည်ပါဘူး။ ဆရာတွေ ဓာတ်လုံးထိုးရင် ဘေးကနေ ဘုရားဂုဏ်တော် ရွတ်ပြီး စည်းချက်ဝါးချက် ကျကျ ဖိုဆွဲပေးရတာက လွဲရင် သွပ်ကို ဘာနဲ့ဖမ်းမယ်။ နာကို ဘယ်လို ပေါက်မယ်တို့၊ ဘာတို့ အစ်ကို မသိဘူး။ ဝါသနာမပါလို့ နားလည်အောင်လည်း မကြိုးစားဘူး။ သင်လည်း မသင်ထားဘူး။ တစ်နေ့အကြောင်းဆုံရင်တော့ ဖြစ်လာမှာပေါ့ကွာ။ ခုတော့ စောလှလှေဆန်ကိန်းကိုပဲ အစ်ကိုတို့ ဆက်ရအောင်။ အင်္ဂဝိဇ္ဇာပညာမှာ အထက်ကိုဆောင်၊ အောက်ကိုရှောင် ဆိုတာရှိတယ်။

ဥပမာကွာ မင်းကုသကိုဆောင်မှ ကောင်းလင်ရာ။ စေတိယကိုရှောင်မှ ကြောင်းသင့်စွာ ဆိုတာမျိုးပေါ့။ မင်းကုသဆိုတာ မင်း သိပြီးသား။ အထက်သုံးလုံး၊ စေတိယဆိုတာက အောက်သုံးလုံး၊ နောက်တစ်ခါ အထက်ကိုရှောင်၊ အောက်ကိုဆောင်ဆိုပြီး ဖွင့်ထားပြန်ရော။ ဟောဒါ ရိုးရိုးလေးနဲ့ ထွေးသွားနိုင်တယ်နော်။

“ဟုတ်တယ်နော် အစ်ကို။”

အေး ဒီတော့ ညီလေးနားလည်အောင် အလွယ်ဆုံးစကားလုံးတွေ သုံးပြီး အထက်အောက် ဆောင်ရ၊ ရှောင်ရတဲ့ ပြဿနာကို အစ်ကို ပြောပြမယ်။ စာသံ ပေသံနဲ့ မပြောဘူး။ ပြောရင်လည်း မင်း ရှင်းမှာမဟုတ်ဘူး။ ဒါကြောင့် ရိုးရိုးပဲ ပြောရမယ်ဆိုရင် မင်းကုသကို ဆောင်မှ ကောင်းလင့်ရာ ဆိုတဲ့ သဘောကို အရိုးဆုံး အစင်းဆုံး အရင်ရှင်းမယ်။ တနင်္ဂနွေတိုင်ကို ထူလိုက်ရင် အဲဒီတနင်္ဂနွေတိုင်ရဲ့ အထက်သုံးလုံးမှာ သောကြာဆိုတဲ့ ဆပွတ်ရယ်၊ တနင်္လာဆိုတဲ့ အညွန့်ရယ်၊ ကြာသပတေးဆိုတဲ့ ပဉ္စပွတ်ရယ် ဆိုတာရှိတယ်။ ဒါကို အထက် ဆောင်ပန်း တစ်နည်းအားဖြင့် မင်းကုသလို့ ပညတ်ထားတာပဲ။

တနင်္ဂနွေ သားသမီးများဟာ ကိစ္စအကြောင်း ကြီးငယ်တစ်စုံတစ်ခုကို ဖန်တီးချင်ရင် စီရင်ချင်ရင် အထက်သုံးလုံးဖြစ်တဲ့ မေမြို့ပန်း၊ သပြေပန်း၊ ကံ့ကော်ပန်းတွေကို တင်လှူရမယ်။ ဒါမှမဟုတ် အဲဒီ (၃) မျိုးထဲက တစ်မျိုးမျိုးကို တင်လှူရမယ်။ နံသင့် အသီးတွေကို တင်လှူရမယ်လို့ ပညာရှိကြီးတွေက ပြခဲ့ကြတယ်။ ပြီးတော့ အဲဒီအထက်နံ (၃) ပါးကို ဆည်းကပ် ကိုးကွယ်ရမယ်လို့ လည်းဆိုခဲ့ကြတယ်။ ပညတ်အရ ပြောရရင် မယ်လမုဘုရား၊ သာသနာ့ရောင်ခြည်၊ ကျိုက်ထီးရိုး စတဲ့ ပညတ်နဲ့ ပူဇော်ထားတဲ့ စေတီတော်၊ ပုထိုးတော်ကြီးတွေမှာ လှူရမယ်။ အဓိဋ္ဌာန်ဝင်ရမယ်။ အဲဒီ နံသင့် အသီးအပွင့်အရွက်တွေနဲ့ ပူဇော်ရမယ်။ လှူဒါန်း ရမယ်ဆိုတဲ့ သဘောပဲ။

တနင်္ဂနွေ သားသမီးများဟာ ကြာသပတေးနံပါတဲ့ မြို့ရွာဒေသတွေ၊ တနင်္လာနံပါတဲ့ မြို့ရွာဒေသတွေ၊ သောကြာနံပါတဲ့ မြို့ရွာဒေသတွေမှာ စီးပွားပြုအပ်တယ်။ ပြုသင့်တယ်။ ပြုရင် အဆောင်ကောင်းအဖြစ်နဲ့ အောင်မြင်တတ်တယ်လို့ ပညာရှိကြီးတွေက ဆိုကြတယ်။ နောက်အထက်ကို ဘယ်လိုဆောင်မလဲ။ နားထောင်နော်။ နာမည်မှည့်ပြီ ဆိုကြပါစို့။ အင်္ဂဝိဇ္ဇာ ပညာရှင်ကြီးများဟာ မူလကနေ ဆပွတ်၊ အညွန့် ပဉ္စပွတ် တစ်လုံးလုံးကို တွဲမှည့်ရတယ်လို့ ဆိုကြတယ်။ ဒါကြောင့် တနင်္ဂနွေသား ဆိုရင် အောင်သိန်း၊ အောင်ချစ်၊ အောင်မြင့် ဆိုတဲ့ နာမည်မျိုးတွေ မှည့်လေ့ရှိကြတယ်။ တိုင်နဲ့ပြမယ်။ ကြည့်။ ဒါကို လေ့လာလိုက်တာနဲ့ မင်းကုသကိုဆောင် ဆိုတာ ညီလေး သဘောပေါက် လောက်ပြီ။

နောက်တစ်မျိုး မင်းကုသထုံးကို ဆောင်ခြင်းအားဖြင့် အောင်မြင်စေတဲ့ နာမည်မှည့်နည်းကို ရှေးရှေးတုန်းက အင်္ဂဝိဇ္ဇာ ပညာရှင်ကြီးတွေက ကျမ်းပေါင်းများစွာနဲ့ ပြခဲ့ကြသေးတယ်။ အဲဒါကတော့ မူလနေ့သားကို မူလအတိုင်း မမှည့်ဘဲ ပဉ္စပွတ်၊ ဆပွတ်၊ အညွန့် လှည့်ခွေပြီး မင်းကုသကို ဆောင်ဆိုတဲ့ မှည့်နည်းပဲ။ ဒါဟာ အထက်ဆောင်ပန်း (၃) လုံး မှည့်နည်းလို့ခေါ်တယ်။ နေတတ် ထိုင်တတ်ရင် အရမ်းအောင်မြင်တယ်။ အရေးကြီးတာကတော့ အထက်ဆောင်ပန်းဆိုတာ မြင့်မြတ်တဲ့ ဟိတ်ရှိတာကိုး။ ဒါကြောင့် ဘာသာတရား ကိုင်းရှိုင်းမှု၊ အထူးအရေးကြီးဆုံး လိုအပ်တဲ့ နာမည်မှည့်နည်းလို့ မောင်အောင်မြတ် မှတ်ထား။ အဲဒါကတော့ အထက်ကိုဆောင် ဆိုတဲ့အထဲက နည်းနည်းပါးပါး အကျဉ်းလောက်ပြလိုက်တဲ့ ပညာခန်းပဲ။ ညီလေးသဘောပေါက်ရဲ့လား။

“ပေါက်တယ် အစ်ကို။ တိုင်ကိုလည်း မြင်တတ်တယ်။ အထက်ဆောင်ပန်းဆိုတာ နာမည်မှည့်တာနဲ့ ပညတ်နံ အသီးအရွက်၊ ဘုရားလှူတာနဲ့ကိုပဲသုံးလား အစ်ကို၊ ဒါမှမဟုတ် ခုန အစ်ကို သင်ပေးသလို ဘွဲ့တော် အမည်ပညတ်ထားတဲ့ ဘုရားစေတီ ပုထိုးတွေကို လှည့်ပြီး အဓိဋ္ဌာန်ဝင်ရတာပဲလား။ ဒီပြင်ကော ဆောင်ရသေးတာ ရှိသေးလား။”

ရှိတာပေါ့ အများကြီးပဲ။ ဓာတ်ရိုက်ဓာတ်ဆင်လို့ အများလွယ်လွယ် ခေါ်နေကြတဲ့ ဂြိုဟ်ရိုက်၊ ဂြိုဟ်ဆင်ခန်းတွေမှာ အထက်ဆောင်ပန်းကို သုံးရတာတွေ အများကြီးပဲ၊ တနင်္ဂနွေသားဟာ ကြာသပတေးနံ အရောင်ကို ဝတ်ဆင်ပြီး တနင်္လာနံအရပ်ကို မျက်နှာလှည့်လို့ သောကြာနံ တစ်ခုခုကို စားသုံးခြင်းဆိုတဲ့ ပညာခန်းတွေ အများကြီးပေါ့ကွာ။ ဒါတွေကို နောက်ပိုင်းမှ အစ်ကိုတဖြည်းဖြည်း သင်ပြသွားမယ်။ စီရင်ခန်းတွေ လာတော့ ညီလေး သင်ရမှာပေါ့။ ခုတော့ စောလှလှေဆန်ရဲ့ အခန်းကဏ္ဍ ကျန်နေသေးလို့ အထက်ကိုဆောင်ဆိုတဲ့ ပညာခန်းကို သဘောလောက် ထည့်ပြလိုက်တာပါ။

“ဟုတ်ကဲ့အစ်ကို။”

အေးဟုတ်ပြီ၊ ဒါဖြင့် တနင်္ဂနွေတိုင်ကို ထူပြီး ခုနပြောခဲ့တဲ့ မင်းကုသ အမှတ်အသားလေးတွေကို မင်းသိပြီ။ ကောင်းပြီ၊ ဒီလိုဆို မင်းကုသ ဆိုတဲ့ ကြာသပတေး၊ တနင်္လာ၊ သောကြာ တိုင် (၃) တိုင် ကိုထူမယ်။ ကြည့် မင်း လို့ခေါ်တဲ့ ကြာသပတေးတိုင်မှာ တနင်္ဂနွေ ဘယ်မှာရှိလဲ။

“စတုရန်းမှာပါ။”

ကု လို့ခေါ်တဲ့ တနင်္လာတိုင်မှာရော။

“တနင်္လာတိုင်မှာ တနင်္ဂနွေဟာ အမြစ်လို့ခေါ်တဲ့ အခိုက်မှာပါ။”

သ ဆိုတဲ့ သောကြာတိုင်မှာ ကျတော့။

“သောကြာတိုင်မှာကျတော့ တနင်္ဂနွေဟာ တြိရန်း ရောက်သွားပါပြီ။”

ဒါဖြင့် အဲဒီတိုင် (၃) တိုင်မှာ တနင်္ဂနွေ နံဟာ အကောင်းမှာရှိလား၊ အဆိုးမှာရှိလား။ ယေဘုယျ မေးရရင် အထက်မှာရှိလား၊ အောက်မှာရှိလား။

“အောက်မှာပဲရှိပါတယ်။”
အေး ဆိုလိုချင်တာက အဲဒါပဲ။ အဲဒီလို ကြာသပတေး၊ တနင်္လာ၊ သောကြာ ဆိုတဲ့ နေ့မျိုးတွေမှာ တနင်္ဂနွေ နံဟာ အောက်ကို ရောက်နေတာမို့ အဲဒီနေ့မျိုးတွေမှာ တနင်္ဂနွေ သားသမီးများဟာ အကြံအစည်ပြုရင် မအောင်မြင်တတ်ဘူး၊ ခက်ခဲတတ်တယ်။ ဘာကိစ္စ ကိုမဆို သွားရောက် ပြောဆို ကြံစည်ခြင်း မပြုသင့်ဘူး။ ကိုယ်က အနိဋ္ဌနေရာမျိုးမှာ ရောက်နေလို့ မအောင်မြင်တတ်ဘူးလို့ ရှေးပညာရှိကြီးတွေက ဆုံးမခဲ့တယ်။ အဲဒါဟာ မင်းကုသကို ရှောင်ပဲ၊ ရှင်းလား။

“ဪ်ရှင်းသွားပြီ အစ်ကို၊ ရှင်းသွားပြီ။”

ဒါဖြင့် မင်းကုသ ကိုရှောင်ရမယ်ဆိုတာ ဘာကိုဆိုလိုတာလဲ။

“နေ့နဲ့ အခါကို ရှောင်ခိုင်းတဲ့ သဘောပါ။”

ဟို မန္တလေးတို့၊ သာစည်တို့၊ ကျောက်ပန်းတောင်း တို့ကိုရှောင်ခိုင်းတာလား။

“မဟုတ်ပါဘူး အစ်ကို၊ နေ့တို့အခါတို့သဘောပါ။”

သဘောပေါက်တယ်နော်။

“ပေါက်ပါပြီ။”

ပေါက်ရင် အောက်ကိုဆောင်ဆိုတာ သွားရအောင်။ တနင်္ဂနွေ တိုင်ကို ထူလိုက်တာနဲ့ တနင်္ဂနွေရဲ့ အောက်သုံးလုံးကို စေတိယ လို့ခေါ်တာ ညီလေး သိတယ်နော်။ အဲဒီ အောက်သုံးလုံးကို ကောင်းမှုကုသိုလ်အဖြစ် အထက်ဆောင်ပန်း အနေနဲ့ မစီရင်ရဘူးလို့ ရှေးပညာရှိကြီးတွေက ဆုံးမခဲ့ကြတယ်လေ။

“အဲဒီနံသင့် မြို့တွေမျိုးမှာ အကြံအစည် သွားပြုလို့မရဘူးပေါ့နော် အစ်ကို။”

ယေဘုယျ မှတ်ထား။ ပညာဆိုတာ တရားသေတော့ မမှတ်နဲ့၊ ကကြီးကို လုံးကြီးတင်ပြီး တစ်ချောင်းငင် လိုက်ရင် “ကို” လို့အသံထွက်လာမယ်။ အဲဒီ “ကို”ဟာ သူ့ကို၊ ငါ့ကို၊ ခွေးကို၊ ကြောင်ကို အစရှိသဖြင့် သုံးရတဲ့အခါ ဉာဏ်နဲ့သုံးသွားတာ မဟုတ်ဘူးလား။ ကျောင်းမှာ သင်ခဲ့တဲ့အတိုင်း စကားပြောလား မင်းစဉ်းစား။ ဒါဖြင့် ခင်ဗျားကို ကျွန်တော်ပြောမယ်ဆိုတဲ့ စကားနဲ့၊ ကျွန်တော့်ကို ခင်ဗျားပြောမယ်ဆိုတဲ့ စကား၊ ဘယ်ဟာမှန်လဲ၊ ဒီ “ကို” တစ်လုံးတည်း သုံးတာနော်။ ဟုတ်ပြီ ဒီလိုဆို ထပ်ပြောမယ်။ ဖြစ်ကိုဖြစ်ရမယ်။ လုပ်ကိုလုပ်ရမယ်ဆိုတဲ့ “ကို” ကျတော့ ပုံစံတစ်မျိုး ပြောင်းသွားပြီ။ ခုန “ကို” သုံးတာနဲ့ မတူတော့ဘူး။ ဒီထက်တစ်မျိုး ထပ်ပြောင်းပြမယ်။

အခုပြောနေတဲ့ “ကို” ကို နောက်ထပ် အသံတူတဲ့ “ကို” တစ်လုံး ထပ်ကပ်လိုက်ရင် နှလုံးသားက စကားဖြစ်သွားပြန်ရော။ “ကိုကို” လို့ဖြစ်လာပြန်ရော။ သဘောပေါက်လား။

“ပေါက်ပါတယ် အစ်ကို။”

အေးအဲဒီလို “ကို” လေးတစ်လုံးကို မြန်မာမှာ အများကြီးသုံးပြတာ တရားသေမှတ်ထား လို့ရလား။

“မရပါဘူး။”

ဒီလိုပဲ လောကကြီးဟာ ဘယ်တော့မှမမြဲဘူး။ ဘာကိုမှ တရားသေ မသုံးနဲ့။ ညီလေး ခုနပြောခဲ့တဲ့ နံသင့် မြို့ရွာမျိုးတွေမှာ အကြံအစည်သွားပြုလို့ မရဘူးဆိုတာ ယေဘုယျပဲ မှန်မယ်။ အကြမ်းတော့ မှတ်ထား။ ဒါဟာ စေတိယကို ရှောင်ပညာခန်းပဲ။ ဒါပေမယ့် အောက်ကိုဆောင် တစ်နည်းအားဖြင့် စေတိယကိုဆောင်လို့ ဆိုလိုက်တာနဲ့ မင်းဝေသွားပြီ။ အောက်သုံးလုံးဟာ ဘာဖြစ်လို့ ဆောင်ရမှာ လဲဆိုတဲ့ အတွေးတွေ ဝင်လာလိမ့်မယ်။ အဲဒီမှာ တနင်္ဂနွေတိုင်ကို ထူလိုက်ရင် ဒီလိုထွက်လာမယ်။ ကောင်းပြီ၊ အဲဒီ ရှောင်ရမယ်ဆိုတဲ့ အောက်သုံးလုံး စေတိယကို တိုင်ထူမယ်။ အင်္ဂါတိုင်ရယ်၊ စနေတိုင်ရယ်၊ ဗုဒ္ဓဟူးတိုင်ရယ် (၃) တိုင်ကို ထူပြမယ်။ တနင်္ဂနွေတွေ ဘယ်ရောက်ကုန်ပြီလဲ။

“စေဆိုတဲ့အင်္ဂါတိုင်မှာ တနင်္ဂနွေဟာ ဆပွတ်ကိုရောက်ပြီး၊ တိဆိုတဲ့စနေတိုင်မှာ တနင်္ဂနွေဟာ အညွန့်ကို ရောက်သွားပါပြီ။ ယဆိုတဲ့ဗုဒ္ဓဟူးတိုင်မှာ ဆိုရင်တနင်္ဂနွေဟာ ပဉ္စပွတ်လို့ခေါ်တဲ့ တိုင်ထိပ်ဆုံးကို ရောက်သွားပါတယ်။”

ဒါဖြင့်အဲဒီ စေတိယသုံးတိုင်မှာ တနင်္ဂနွေတွေဟာ ကောင်းလား၊ ဆိုးလား။

“အကောင်းချည်းပါပဲ။”

အဲဟုတ်ပြီ။ အဲဒီလို တနင်္ဂနွေဂြိုဟ် အထက်မှာချည်းရှိတဲ့ အင်္ဂါအခါတို့၊ အင်္ဂါနေ့တို့၊ စနေအခါတို့၊ စနေနေ့တို့၊ ဗုဒ္ဓဟူးအခါတို့၊ ဗုဒ္ဓဟူးနေ့တို့မှာ တနင်္ဂနွေ သားသမီးများဟာ ဖြစ်ချင်တဲ့ကိစ္စ၊ လုပ်ချင်တဲ့ကိစ္စ၊ ဖန်တီးချင်တဲ့ကိစ္စကို ဆောင်ရွက်ရမယ်လို့ ပညာရှိကြီးတွေ ဆုံးမခဲ့ကြတယ် ညီလေး။ အဲဒါကြောင့် စေတိယကိုဆောင် ဆိုတာဖြစ်ပေါ် လာရတော့တာပဲ။ ဒါဟာ အောက်ကိုဆောင် ဆိုတဲ့ပညာခန်းပဲ။ သဘောရှင်းသွားပြီးလား။

“ရှင်းသွားပါပြီ။”

ရှင်းရင် အဲဒီအောက်သုံးလုံးထဲမှာ နှစ်လုံးပါတဲ့ စေနဲ့ယ ဆိုတဲ့အင်္ဂါ၊ ဗုဒ္ဓဟူးကို စောလှလှေဆန် ပညာခန်းအဖြစ် အနိဋ္ဌအဖြစ် အနိဋ္ဌခန်းအဖြစ် အစ်ကိုသင်ပြနေတာ မင်းသိတယ်နော်။ ဟုတ်ပြီ။ စောလှလှေဆန် ဆိုတိုင်း မကောင်းပေမယ့် စောလှလှေဆန် မိပါတယ်ဆိုတဲ့ တြိရန်းစတုရန်းနဲ့ စောလှလှေဆန် ပတ်သက်ပုံ၊ ဆောင်ပုံ၊ ရှောင်ပုံကို ဆက်ပြောမယ်။ စောလှလှေဆန် ဆိုတာ တြိရန်းနဲ့ စတုရန်းနှစ်ခုကို ပူးတွဲခေါ်ဝေါ်လိုက်တဲ့ ပညတ်တစ်ခုပဲ။ တြိရန်းနဲ့ စတုရန်းဟာ ဆိုးမနေဘူးလား။

“ဒီတိုင်းဆိုရင်တော့ ဆိုးသလို ဖြစ်နေပြီ။”

ဆိုးသလို မဟုတ်ဘူး၊ ဆိုးကိုဆိုးနေတာ။ စတုရန်းကို တြိရန်းအုပ်တာရယ်၊ တြိရန်းက စတုရန်းအုပ်တာရယ် နှစ်မျိုးဟာ ရှောင်ခွာသစ်နံ မြို့ရွာတည်း ဆိုတဲ့ အလင်္ကာ အဆုံးသတ်ပုံနဲ့တင် ဆိုးနေပြီဆိုတာ သိကိုနေရမယ်။ ပညာရှိကြီးတွေရဲ့ သဘောမကြိုက်တဲ့ ပညာခန်းမျိုးတွေဆိုရင် မသုံးနဲ့ပေါ့ကွာ။ ရှောင်တာ အန္တရာယ် အကင်းဆုံးပေါ့။ ဒါပေမယ့် အဲဒီမှာ စိတ်ဝင်စားစရာ တြိရန်းနဲ့ စတုရန်းတွဲလုံး ပညာခန်းရှိနေတယ်။ ဒါကိုကြတော့ အဆိုးလို့ ပြောလို့ မရတော့ဘူး။ သူက ဘာနဲ့နွယ်နေလဲ ဆိုတော့ ခုနသင်ပြခဲ့တဲ့ စေတီယကိုဆောင် ဆိုတာနဲ့ နည်းနည်း နွယ်နေတယ်။ ဘာကြောင့်လဲ ဆိုတော့ အခု အစ်ကိုပြတော့မှာ နေ့နဲ့အခါ တွဲလျက် တြိရန်းနဲ့စတုရန်း ပညာခန်းပဲ။ ဘာကိစ္စကိုပဲ ဆောင်ရွက်ဆောင်ရွက်၊ ဘာစကားကိုပဲဆိုဆို၊ ဘယ်လိုတိုးတက် အောင်မြင်မှုမျိုးကိုပဲ ဖန်တီးဖန်တီး၊ လူမှာ စွမ်းအင်ကြီးမားတဲ့ အချိန်အခါဆိုတာ ရှိတယ်။ အဲဒီအချိန်ဟာ တစ်ပတ်မှာ တစ်ရက်ပဲ ရှားရှားပါးပါးရတယ်။ အဲဒီအချိန်ကို ထိရောက်ပိုင်နိုင်အောင် အသုံးချနိုင်ရင် ဘယ်လို ပုဂ္ဂိုလ်မျိုးမဆို အတိုင်းအတာ တစ်ခုအထိ အောင်မြင် သွားကြတာပဲ။ အချည်းအနှီး ဘယ်တော့မှ မဖြစ်ဘူး။ ဒါပေမယ့် ကံအရှိန်အဝါကို မြင့်စေတဲ့ အချိန်မို့ ကောင်းတာတော့ ဖြစ်ရမယ်။ မဟုတ်တာတွေ မရိုးသားတာတွေ လိမ်လည်တာတွေ ဥပဒေနဲ့ မကင်းတာတွေကို လုပ်လို့တော့ မရဘူးပေါ့ကွာ။ ဘာလို့လဲဆိုတော့ အောင်မြင်ချိန်ဆိုတာ အောင်မြင်မှုကိုဖြစ်စေတဲ့ ကောင်းခြင်းတရား ပြည့်စုံမှုနဲ့သာ မွေ့လျော်နေသင့်တယ်။

ဒါကြောင့် အယူအဆအတွေးအခေါ် တစ်ချက် လွဲလိုက်ရင် ပညာကို ထိခိုက်စကား ပြောလာ တတ်ကြလေ့ရှိတယ်။ အယူမှားရင် အသိမှားမှာပဲ။ အမြင်မှားမှာပဲ။ သိပ်သတိထားရတယ်။ ငါကွာ ဒီအချိန်မှာ ရွေးပြီး သူများဆီက ငွေသွားလိမ်တောင်းတာ ရလည်းမရပါဘူး။ အလကားပါကွာဆိုတဲ့ လူမျိုးကတော့ အင်္ဂဝိဇ္ဇာပညာရပ်နဲ့ မတန်တဲ့ လူမျိုးတွေလို့မှတ်။ အမှန်တရားသာ ဖြစ်ပါစေ။ အောင်မြင်မှုကို အဲဒီအချိန်က တွန်းတင်ပို့ပေး သွားလိမ့်မယ်။ အစ်ကိုဆို ဘယ်လောက်ထိ အောင်တွေးလဲ သိလား။ ရှေးလူကြီးတွေ ပြောပြောနေတဲ့ လူဟာတစ်ပတ်မှာ တစ်ရက် တုတ်ပြီးဓားပြီးတယ်ဆိုတာ အဲဒီအချိန်များလား လို့တောင် တွေးမိတယ်။ အေး အဲဒီအချိန်ကတော့ လူတစ်ယောက်ရဲ့ တြိရန်းနေ့ စတုရန်းအခါလို့ ခေါ်တဲ့အချိန်ပဲ။

တနင်္ဂနွေသား ဆိုရင်သူရဲ့ တြိရန်းနေ့က အင်္ဂါ၊ စတုရန်းအခါက ဗုဒ္ဓဟူး၊ ဒါကြောင့် တနင်္ဂနွေ သားသမီးများဟာ တြိရန်းနေ့ စတုရန်းအခါ လို့ခေါ်တဲ့ အင်္ဂါနေ့၊ ဗုဒ္ဓဟူးအခါမှာ ကံဇာတာအမြင့်ဆုံးပဲ။ နာရီ အပိုင်းအခြားနဲ့ ပြောရရင် အင်္ဂါနေ့ မနက် ၁ဝ နာရီခွဲနဲ့ ၁၂ နာရီကြားပေါ့ကွာ။ အဲဒီအချိန်မှာ ကောင်းမှုကုသိုလ်တွေ ဆောင်ရွက်မယ်။ ကောင်းခြင်းနဲ့ ဆိုင်တာတွေပြုလုပ်မယ်။ ကောင်းတဲ့စ ကားတွေဆိုမယ်။ မြင့်မြတ်တဲ့ စကားတွေပြောမယ်။ ကောင်းတဲ့ အဆောင်အယောင်တွေ ဆောင်မယ်ဆိုရင် ဘာမဆို အောင်မြင်တာချည်းပဲညီလေး။ အေး ခုန အစ်ကို ပြောသလို ငါတော့ ကံဇာတာ အမြင့်ဆုံး အချိန်ပဲဆိုပြီး မဟုတ်တာတော့ သွားမလုပ်လေနဲ့ နှစ်ဆပိုနာတတ်တယ်။ ရိုးရိုး အနေအထားကနေ အောက်ကိုခုန်ချတဲ့ သူနဲ့ အမြင့်ကနေ အောက်ကိုခု န်ချတဲ့သူ ဘယ်သူက အထိပိုနာမလဲ။ အဲဒါ မင်းတွေးပေတော့။

“တြိရန်းနေ့ စတုရန်းအခါဟာ အောင်မြင်ခြင်းကို ဖြစ်စေတဲ့ အခါပေါ့နော် အစ်ကို။”

အေးပေါ့ကွ။ ရှေးရှေး ပညာရှိကြီးတွေဟာ တြိရန်းအခါမှာ ဘာမဆို စီရင်ကြတယ်လို့ ကြားဖူးတယ်။ ခယားဇောက်တိုင်ထူပြီး ကြည့်ကြမယ်ဆိုရင် တနင်္ဂနွေရဲ့ တြိရန်းလို့ခေါ်တဲ့ အင်္ဂါနေ့မှာ တနင်္ဂနွေဟာ ဆပွတ်နေရာမှာရှိပြီး၊ တနင်္ဂနွေရဲ့ စတုရန်းလို့ခေါ်တဲ့ ဗုဒ္ဓဟူးအခါမှာ တနင်္ဂနွေဟာ ပဉ္စပွတ်လို့ခေါ်တဲ့ နဝင်းကို ရောက်သွားတာ မောင်အောင်မြတ် သေချာကြည့်၊ မြင့်ရာကနေ အမြင့်ဆုံးကို ထပ်ရောက်သွားတာ ညီလေး တွေ့လိမ့်မယ်။

“အဲဒါဟာ မိတ်ရန်နဲ့ခွဲရင် နှစ်ခါမိ မနေဘူးလား အစ်ကို။ အင်္ဂါနဲ့ ဦးညို ဗုဒ္ဓဟူးနဲ့က အင်းဝ ဖြစ်မနေဘူးလား။”

ရန်လို ကြည့်ရင်တော့ ရန်ပေါ့ကွာ။ အစ်ကို မငြင်းပါဘူး။ ဒါပေမယ့် အင်္ဂဝိဇ္ဇာပညာမှာ ဆုံးမထားတာ ရှိတယ်။ သံယောဇဉ်ကို မယှဉ်စေရာ ဆိုတဲ့ ဆုံးမစကားရှိတယ်။ ဒီပညာခန်းကို ဒီနေရာမှာ ဒီလိုသုံးရင် ဒီလိုပဲသုံး။ ဟိုနေရာမှာ ဟိုလိုသုံးရင် ဟိုလိုပဲသုံး၊ သွားမရောနဲ့၊ ရောလိုက် ထွေးလိုက်တာနဲ့ ဝေသွားပြီ။ ဘာမှ ဆုံးဖြတ်လို့ မရတော့ဘူးမှတ်။

ဖြစ်ချင်ရာဖြစ်ဆိုပြီး ရမ်းသမ်း ဆုံးဖြတ် လိုက်ပြန်ရင် ပညာသားပါတာ မဟုတ်တော့ဘဲ အမှားတွေ့ဖို့က လက်တစ်ကမ်းမှာ ရှိနေပြီ။ စိတ်ချရတဲ့ ပညာခန်းလို့ ပြောလို့မရတော့ဘူး။ ဒါကြောင့် ဘယ်ပညာခန်းကိုပဲ သုံးသုံး၊ တိကျပြတ်သားတဲ့ စိတ်နဲ့ရဲရဲသုံး၊ ရှေးရှေး ဆရာတော်ကြီးတွေ၊ ပညာရှိကြီးတွေ ဆုံးမကြတဲ့ ဘောင်ထဲက သာဖြစ်ပါစေ၊ အောင်ကို အောင်မြင်စေရမယ်ကွာ၊ မလွဲစေရဘူး။

“အစ်ကိုပြောတာ ကျွန်တော် သဘောပေါက်ပါတယ် အစ်ကို။ ကျွန်တော်က ထောင့်စေ့အောင်သာ မေးကြည့်တာပါ။ အခု အစ်ကိုပြောသလို နောင်ကို ဝေမသွားအောင်လို့ပါ။”

ကောင်းတယ်။ ညီလေး မေးသင့်ပါတယ်။ အခု အစ်ကို ရှင်းပြတာတွေကိုလည်း သဘောပေါက် လိမ့်မယ်လို့ အစ်ကို ယုံတယ်။ မှတ်ထား။ တြိစတုဟာ ဆေးလိုသုံးရင် ဆေးပဲ။ ဘေးလို ဖန်တီးရင် ဘေးပဲ။ မမှားဖို့က သတိပဲ။ အစ်ကို မြင်ဖူးတယ်။ တနင်္ဂနွေသား တစ်ယောက်ဟာ ဇောင်းလျားသားကို အဆောင်တစ်ခု ထုပြီးဘုရားစင်မှာ တင်ထားပြီးဆောင်တာ အစ်ကို မြင်ဖူးတယ်။ သူဟာ အဲဒီနှစ်ကစပြီး အတိုက်အခံရန်တွေကို ဒုနဲ့ဒယ်နဲ့ မမျှအောင် ခံလိုက်ရတာ။ လူပါချူချာလာတဲ့အထိ ဖြစ်လာတယ်။ တစ်နှစ်၊ နှစ်နှစ်အတွင်းမှာ ဖြစ်လာတာနော်။ နောက်တော့ သူ့ကိုဘယ်သူက ပြောလိုက်လဲမသိဘူး။ အဲဒီအဆောင်အရုပ်ကို ဖယ်ပစ်လိုက်တော့တယ်။ ဘဝပါ အများကြီး ပြောင်းလဲသွားတာပေါ့ကွာ။ ဒါက မှားသွားတဲ့အဆောင် တစ်မျိုးပေါ့။ ဘယ်ပညာရှင်ကြီးတွေက ဘယ်လိုညွှန်ကြားလို့ ဒီလို တြိစတုအသားကို အဆောင်ထုပြီး ဆောင်ကြလဲ အစ်ကိုတော့ မသိဘူး။ အစ်ကို့ လက်တွေ့အမြင်မှာတော့ အဲဒီလိုလူမျိုးတွေဟာ တစ်နည်းမဟုတ် တစ်နည်း အကုသိုလ်တွေ စိတ်သောကတွေ၊ လူမှုဒုက္ခတွေ ကြံဖန်ဝင် လာကြတာချည်းပဲ။ လက်တွေ့ဆိုတာ စကားလုံးထက် ပိုစိတ်ချရတယ်။ ဒီတော့ ငါ့ညီ မင်းလည်း အဲဒါမျိုး ဆောင်တတ်တဲ့သူမျိုးတွေ တွေ့ရင် လက်တွေ့သာ ကြည့်ပေတော့။ အဲဒါအကောင်းဆုံး သုတေသနပြုခြင်းပဲ။ ကောင်းပြီ၊ တြိရန်းနေ့၊ စတုရန်းအခါရဲ့သတ္တိကို ပြောမယ်။

တစ်ခါတုန်းက လူတစ်ယောက်နဲ့ အမှတ်မထင် ဆုံခဲ့ဖူးတယ်။ မိတ်ဆွေဟောင်းပေါ့ကွာ။ ဆုံတာကလည်း အဝေးပြေးကား တစ်စီးပေါ်မှာ သူက ပြောတယ်။ သူဟာ ကျောက်လုပ်ငန်း လုပ်ကိုင်နေတယ်တဲ့။ အစ်ကိုက ဟာဘယ်ဆိုးလို့လဲ၊ ကျောက်ဆိုတာ တစ်လုံးအောင်တာနဲ့ ထိုင်စားစရာပဲ။ ကောင်းတယ် ကောင်းတယ်လို့ ပြောတော့ အဲဒီမိတ်ဆွေက ရယ်တယ်။ သူလုပ်တာ လမ်းခင်းကျောက်တွေ ရောင်းတဲ့ကျောက် အရောင်းအဝယ်လုပ်ငန်းပါ လို့ပြောတယ်။ ပြီးတော့ အစ်ကို့ကို ဆက်မေးတယ်။ အဲဒီအလုပ်နဲ့ သူနဲ့များ ဘယ်နှယ့် နေနိုင်မလဲကွာဆိုပြီး ဆက်မေးတယ်။ သူမေးတာက တနင်္ဂနွေနေ့ မနက် ၁၁ နာရီခွဲ နေပြီ။ သူ့နာမည်က ဟန်စိုး။ ဒီတော့ တနင်္ဂနွေနေ့၊ တနင်္လာ အခါလည်းဖြစ်တယ်။

အဲဒီတနင်္ဂနွေနေ့ တနင်္လာအခါဟာ သောကြာနာမည်ကို ထိရောက်အောင် တိုးတက်စေတဲ့အခါမို့ မင်းအခြေအနေ ကောင်းလိမ့်မယ်။ ဆက်လုပ်လို့ ပြောလိုက်တယ်။ သူကလည်းပြုံးပြီး ငါအခြေအနေ ကောင်းပါတယ်ကွာလို့ ပြန်ပြောသွားတယ်။ အေး ဒီနေရာမှာ သူ့နာမည်ရယ်၊ နေ့ရယ်၊ အခါရယ်ကို မလွတ်တမ်း စဉ်းစားထားပြီး ပြောတာမျိုး မဟုတ်ဘဲ တနင်္လာအခါတစ်ခုတည်း အနေနဲ့သာ တွေးပြီးပြောလိုက်ရင် လွဲသွားတော့မှာကွ။

“ဟုတ်တယ်နော်၊ ရုတ်တရက်ကြည့်ရင် တနင်္လာ အလယ်ခြာရှိနေတာမို့ အကျဉ်းအကျပ်ထဲကို ရောက်နေတာရယ်။ အလယ်ကတ္တားဂြိုဟ်နေငြား၊ ပျက်ပြားကြံအစည် ဆိုတာရယ်ကို တွေးလိုက်ရင် ကျွန်တော်ဆို ကျောက်လုပ်ငန်းအောင်မြင်မှာ မဟုတ်ဘူးလို့ဘဲ ဆုံးဖြတ်မိမှာပဲ။”

အေး ဒါကြောင့် အစ်ကို ပြောတာပေါ့။ တစ်ချက်တည်း ဆုံးဖြတ်နိုင်ဖို့ အချက်ပေါင်းများစွာကို ဖြန့်ကြည့်ရမယ်ဆိုတာ သဘောပေါက်လား။

“ပေါက်ပါတယ် အစ်ကို။”

တစ်ခါကလည်း ဒီလိုပဲ။ မအုံးချစ် ဆိုတဲ့ အမျိုးသမီးတစ်ယောက်ဟာ နေမကောင်းလို့ဆိုပြီး အစ်ကို့ဆီ ရောက်လာတယ်။ သူက ဘာပြောလဲဆိုတော့ ဆရာရယ် ကျွန်မ ကံဇာတာ ညံ့လွန်းလို့လား မသိဘူး။ ခဏခဏ ချူချာတယ်တဲ့။ ဒါကြောင့် ကျွန်မသံဃာတော်တွေ၊ သီလရှင် ကြီးတွေကို ဆွမ်းဆန်စိမ်းတွေ လောင်းလှူမလို့ ဘယ်နှယ့်များနေမလဲလို့ ဆရာနဲ့ လာတိုင်ပင် ကြည့်တာတဲ့။ ဆရာကများ တကယ်လို့ တခြားပစ္စည်းတွေ လှူရမယ်ဆိုရင် ကျွန်မကြိုတင် ဝယ်ထား နိုင်အောင် လို့ပါတဲ့။ ဒီတော့ အစ်ကိုက ကောင်းတယ်။ သိပ်ကောင်းတယ်။ ဒီလို လှူဒါန်းမှုကြီးတွေမှာ ဘာမှမတွေဝေနဲ့။ ကောင်းခြင်း ကုသိုလ်ဒါနကြီးတွေမို့ လှူချင်တာသာလှူ၊ အကုန်လုံးဟာ မြတ်ဒါနကြီးတွေချည်းပဲလို့ မှတ်ဆိုပြီး ပြောလိုက်တယ်။ သူက ဘာထပ်ပြောလဲ ဆိုတော့ ဒီလိုဆို ဦးဆုံးရည်ရွယ်ထားတဲ့အတိုင်း ဆန်တွေလှူရအောင် ဆန်အိတ်တွေ ဝယ်တော့မယ် ဆရာလို့ပြောတယ်။

အစ်ကိုကလည်း မအုံးချစ်ကို ထပ်ပြောလိုက်တယ်။ မအုံးချစ် ခင်ဗျား အခုလာပြောတာ တနင်္လာနေ့ကြီး။ ခင်ဗျား ဆန်လှူ ပြီးချိန်ကစပြီး ခင်ဗျား ဒေါင်ဒေါင်မြည်အောင် ကောင်းသွား ရစေ့မယ် လို့ပြောလိုက်တယ်။ မအုံးချစ် ဝမ်းသာသွားရုံတင် မကဘူး။ တကယ်လည်း ဆန်အလှူကြီး ပြီးတာနဲ့ မအုံးချစ် တဖြည်းဖြည်း ကောင်းလာတယ်။

ဒီဆန်လှူတာသူနဲ့ တော်တော် အကျိုးပေးတယ်ဆိုပြီး ထပ်လှူပြန်တယ်။ ကောင်းလာလိုက်တဲ့ ကျန်းမာရေးကလည်း ညနေ (၃) နာရီ ကျော်ရင် ရေမချိုးရဲတဲ့ သူဟာ (၅) နာရီကျော်မှ ချိုးလားချိုးရဲ၊ (၆) နာရီမှ ချိုးလားချိုးရဲ့၊ ဘာမှ မဖြစ်ဘူးဟေ့၊ ဟန်ကျလိုက်တာ၊ ဒေါင်ဒေါင်မြည်ကြီး မဟုတ်တာတောင်မှ တော်ရုံနဲ့ မချူချာတော့ဘူး။ ကိုင်းငါပြောပြီးပြီ။ မင်းဖြေစမ်း။

“မအုံးချစ်ဟာ တနင်္လာနေ့ကြီးမှာ လာတာနော်။”

ငါပြောတာ နေ့ကိုပဲ ပြောတာ။ နေ့ကိုပဲ ယူလိုက်တာ။ မအုံးချစ် လာတဲ့အချိန်ကလည်း ညနေ မစောင်းတစောင်းမို့ အခါကိုတော့ ကြည့်မနေပါဘူး။ တနင်္လာအခါပဲ ဖြစ်နိုင်လိမ့်မယ်။ ဒါပေမယ့် ခုနပြောသလို နေ့ကိုပဲ အစ်ကို အလေးထားပြီး မအုံးချစ်ကို ရဲရဲတင်းတင်း အားပေးခဲ့တယ်။ မင်းဘယ်လိုမြင်လဲ။ မအုံးချစ် တကယ်လည်း နေကောင်းသွားခဲ့တယ်။ နေကောင်းနေတယ်။ ဘာကြောင့်လဲ။

“အစ်ကို ပြောနေတာကို ကျွန်တော် စိတ်ဝင်စားနေရင်းနဲ့ အစ်ကို မေးလိုက်တော့ ဘာဖြေရမှန်းတောင် ရုတ်တရက် မသိဘူးဖြစ်သွားတယ်။”

ပညာသင်တယ်ဆိုတာ ဒီလိုအမေးလေး အဖြေလေးရှိတော့ တို့ညီအစ်ကို နှစ်ယောက်ကြားမှာ ပိုပြီးစိုပြည်တာပေါ့ကွာ။ ခပ်ခြောက်ခြောက်ကြီးနဲ့ ဦးနှောက်လေး မနေတော့ဘူးပေါ့။ ခုလည်း မခက်ဘူးလေ။ မင်းကိုသင်ထားခဲ့ပြီးတဲ့ အထဲကပဲ မေးတာပဲ။ သင်ကြားသူဆိုတဲ့ ပေးဝေသူဆိုတာ ဆက်ခံသူရဲ့ အတွေးအခေါ် ရှင်သန်မှုကို မြေတောင်မြှောက်ပေးရတယ်ကွ။ ကဲဖြေ။

“တနင်္လာနေ့မှာ ဆန်လှူဖို့လာပြောတယ် ဆိုတော့။”

အဲဟုတ်ပြီ၊ ဘာဖြစ်လဲ၊ ဆက်ပြောလေ။

“တနင်္လာနေ့မှာ ဆန်လှူဖို့လာပြောတယ် ဆိုတော့”

ကဲဆက်စမ်း။

“အင်းတနင်္လာနေ့မှာ ဆန်လှူဖို့ ပြောတယ်ဆိုတော့ တနင်္လာနေ့မှာ အင်္ဂါအကြောင်းပြောတာပဲ။ ဒါကို စဉ်းစားလိုက်ရင် အဝေးပြေးကားပေါ်မှာ အစ်ကိုနဲ့ ဆုံခဲ့တဲ့ လမ်းခင်းကျောက်သမား ကိုဟန်စိုးကို ပြေးမြင်လာတယ်။”

အင်း ဟုတ်ပြီ၊ ဘယ်လိုမြင်လဲ။

“ကိုဟန်စိုး ဟာတနင်္ဂနွေနေ့ တနင်္လာအခါမှာ သူ့ရဲ့အကြံအစည်ကို ပြောပြခဲ့တဲ့အတွက် သောကြာတက်သွားပုံကို ကြည့်ပြီး အောင်မြင်ရမယ်လို့ အစ်ကို ပြောခဲ့တယ်။ ဒါဖြင့် မအုံးချစ်ဟာ တနင်္လာနေ့မှာ ဆန်လှူဖို့ လာပြောတာကို ကြည့်ရတော့မယ်။”

ကဲကြည့်။

“တနင်္လာနေ့မှာ အင်္ဂါကိစ္စ ပြုလုပ်ခြင်းဆိုတာ တနင်္လာဆက်သွယ်မှု။ ဒီဆက်သွယ်မှုကို ရှာလိုက်ရင် စနေအခါမှာ တစ်မျိုးပြောရရင် စနေတိုင်မှာ သွားတွေ့တယ်။ အခု အစ်ကို သင်ပေးနေတဲ့ တြိရန်းနေ့ စတုရန်းအခါ ပညာခန်းပဲ။ ဒါပေမယ့် အစ်ကို ပြောတဲ့ မအုံးချစ် ကိစ္စကနေ့တွေ အခါတွေနဲ့ မဆိုင်တော့ဘူး။ သူလာစဉ်ကနေ့နဲ့ သူလှူမယ်ဆိုတဲ့ အင်္ဂါနံပညတ် ဆန်နဲ့က တြိစတု တက်ပုံတစ်နည်းပဲ။ ဟုတ်တယ်နော် အစ်ကို။”

အေးဟုတ်ပြီ ဆက်ပြော။

“တနင်္လာနေ့ အင်္ဂါကိစ္စဆိုတော့ စနေရဲ့တြိစတုပဲ။ စနေကို တက်သွားစေတာပဲ။ ဒါဖြင့် စနေဟာ မအုံးချစ်နဲ့ ဘယ်များ ပတ်သက်မလဲ အစ်ကို။”

အဲဒါ မင်းပြောလေ၊ ဘယ့်နှယ့် ငါ့လာ မေးနေရတာတုန်း။

“သူကစနေသမီးလား။”

မသိဘူးလေ။ မင်းကို ခုန အစ်ကို ပြောခဲ့တဲ့အထဲမှာ ဘယ်နေ့သမီးတို့၊ ဘာတို့ဆိုတာပါလား။ ငါပြောတာ မအုံးချစ်ပဲ။ မအုံးချစ် တနင်္လာနေ့ လာတယ်။ ဆန်လှူမယ် ပြောတယ်။ သေချာပေါက် ဆန်လှူပြီးရင် သူ့ကျန်းမာရေး ဒေါင်ဒေါင်မြည် သွားစေရမယ်လို့ အစ်ကိုပြောတယ်။ တကယ်လည်း ကောင်းသွားတယ်။ ဒါပဲပါတယ်လေ။ ဘယ်နေ့သမီး၊ ဘယ်နေ့သား ဘာမှမပါဘူး။

“အဲဒါဆိုရင် ကျွန်တော် သိပ်မတွေးတတ်တော့ဘူး အစ်ကို၊ မအုံးချစ် သာ စနေသမီးဆိုရင်တော့ ကျွန်တော်အတပ် ပြောရဲတယ်။”

ဒါဟာ ညီလေး ညံ့လို့မဟုတ်ဘူး။ အတွေးအခေါ်ဟာ တစ်ခါတစ်ခါကြရင် အဲဒီလိုဖြစ်လေ့ ရှိပါတယ်။ အာစရိယဝါဒကို တစိုက်မတ်မတ် နားထောင်ထားပြီး ဉာဏ်ကွန့် တွေးရမှာ။ နည်းနည်း အာရုံမစိုက်မိ တာမျိုးပေါ့ကွာ။ ဒါဖြစ်တတ်ပါတယ်။ အစ်ကိုက သောကြာသား ကိုဟန်စိုးရဲ့ နံတက်ပုံကို ပြလိုက်တယ်။ ညီလေးက အဲဒါကိုမြင်တယ်။ ဘာကိစ္စဖြစ်ဖြစ် တြိရန်းနေ့ စတုရန်းအခါမိရင် ဒါမှမဟုတ် တြိရန်းနေ့ စတုရန်းကိစ္စဖြစ်ရင်၊ ဒါမှမဟုတ် တြိရန်းနေ့ စတုရန်းမိခဲ့ရင် မူလအလယ်ခြာ နေ့သားတို့၊ နေ့ပညတ်တို့ ကောင်းရမယ်လို့ အစ်ကို သင်ပေးခဲ့ပြီးပြီ။ ဒါကို ညီလေးလည်း မြင်တတ်ပြီ။ ဟုတ်ပြီ။ ဆောင်ရွက်လိုက်တဲ့ အကြောင်းတရား တစ်ခုဟာ ဆောင်ရွက်သင့် ဆောင်ရွက်ထိုက်လို့ ဆောင်ရွက်ပြီးပြီ ဆိုကြပါစို့။ အဲဒီအကြောင်းအရာကို ဆောင်ရွက်တဲ့ နေ့သားနဲ့ သူဆောင်ရွက်တဲ့ ကိစ္စဘာတော်စပ်လဲ။ အစ်ကို ပြောခဲ့ပြီးပြီပဲ။ ဘယ်ကိစ္စကိုပဲဖြစ်ဖြစ် တရားသေ မှတ်မထားရဘူးဆိုတာ ညီလေးမေ့သွား ပြန်ပြီနဲ့တူတယ်။

“သတိမထားလိုက်မိတာပါ အစ်ကို။”

ဒါကြောင့် ရှေးရှေးပညာရှိကြီးတွေက သတိဆိုတာ ဘယ်တော့မှမပိုဘူးလို့ ပြောတာပေါ့ကွ။ အခုကြည့် အစ်ကို ပြောပြမယ်။ မအုံးချစ် လာတယ်။ တနင်္လာနေ့ ဆန်လှူမယ် ပြောတယ်။ အစ်ကိုက ကောင်းတယ် ပြောလိုက်တယ်။ ဘာလို့လဲစဉ်းစား။ မင်းခုန ပြောတဲ့ စနေသမီးသာဆိုရင် အတပ်ပြောရဲတယ် ဆိုတဲ့စကားနဲ့ပဲ မင်းကိုပြန်သင်ပေးမယ်။

စနေကို တက်သွားစေတဲ့ တြိစတု ပညာခန်းမို့ မင်းပြောလိုက်တယ်ဆိုတာ အစ်ကို သဘောပေါက်တယ်။ ကောင်းပြီ။ အဲဒီစနေပဲ အခုတက်သွားပြီ။ မဟုတ်ဘူးလား၊ ဟုတ်လား။

“ဟုတ်ပါတယ်၊ စနေ တက်သွားပါတယ်။”

အဲဒီတက်သွားတဲ့ စနေနဲ့ ကာယကံရှင် မအုံးချစ် ဘာတော်လဲ။ ကဲမြင်ပြီလား။

“ဟာဟုတ်သားပဲ။ အန္တော တော်တာ သတိ လုံးဝ မထားမိဘူး။”

အေး အဲဒါပဲ မောင်အောင်မြတ်။ မြင်အောင် ကြည့်ပါဆိုတဲ့ စကားဟာ အလကားစကား မဟုတ်ဘူး။ အန္တောဆိုတာ ဓာတ်ဂြိုဟ်ကွ၊ မအုံးချစ် ဆိုတဲ့တနင်္ဂနွေ နာမည်ရှင်ရဲ့ ဓာတ်ဂြိုဟ်။ ကျန်းမာရေးနဲ့ ပတ်သက်လာရင် ဓာတ်ဂြိုဟ်ကို ကြည့်ရမယ်။ လက်တွေ့ကြည့်ကွာ ပိုကောင်းတယ်။ အဲ အဲဒီဓာတ်ဂြိုဟ်ဖြစ်တဲ့ စနေ တက်သွားမှတော့ မအုံးချစ် ကောင်းပြီပေါ့ကွာ။ ဘာလိုသေးလဲ။ တြိစတုပညာခန်းကို ရိုးစင်းတဲ့ လှည့်ကွက်လေးနဲ့ မေးလိုက်ရုံပဲ ရှိသေးတယ်။ ဒါလေးကိုပဲ မင်းဖြေရရုံ ရှိသေးတယ်။ မင်းကိုယ်တိုင်များ ထိပ်တိုက်ရင် ဆိုင်ခဲ့ရင် ဘယ့်နှယ့်လုပ်မလဲ။ မှတ်ထား၊ ဘာကိုပဲဖြစ်ဖြစ် အခု အစ်ကို သင်ပေးနေတာက လူနဲ့လူ့ပတ်ဝန်းကျင်ထဲကို ငါ့ညီလေး ထဲထဲဝင်ဝင် ကြုံရဆုံရ ရင်ဆိုင်ရတဲ့အခါကျ အသင့်ဖြစ်နေဖို့ပဲ။ သတိရှိနေဖို့ပဲ။ ဆုံးဖြတ်နိုင်စွမ်း ရှိနေဖို့ပဲ။ အခု မအုံးချစ် ကိစ္စကို ဆုံးဖြတ်ရသလို တိုက်ရိုက်မဟုတ်ဘဲ ကိစ္စမျိုးတွေကျတော့ ပညာပါလာတာပေါ့ ညီလေးရာ။ ဒီနေရာမှာ ဆုံးဖြတ်ရဲတဲ့ သတ္တိပဲ စကားပြောပါတယ်။

(မအုံးချစ်သည် (၁) တနင်္လာနေ့တွင် (၂) ဆန်လှူမည်ဟု ပြောသည်။ ထိုအကျိုးဆက်သည် စနေအခါတွင် တြိရန်းစတုရန်း အဖြစ်တည်ရှိ၏။ တနင်္လာနေ့ အင်္ဂါပညတ်အကြောင်းကို တြိစတုအဖြစ် ကောက်ယူလိုက်လေရာ စနေဂြိုဟ်၏ အားသက်ရောက် တည်ရှိသွားပုံကို မြင်နိုင်လောက်ပါသည်။ ထိုစနေသည် မူလနာမည်ရှင် မအုံးချစ်နှင့် အန္တော (၁-ဝ) တော်စပ်လေရာ တနင်္ဂနွေ နာမည်ရှင်အတွက် ဓာတ်ဂြိုဟ်၏ ကောင်းခြင်း (သို့မဟုတ်) ကျန်းမာရေး၏ ကောင်းခြင်းအဖြစ်သို့ ရောက်သွားရလေတော့၏။)

“တနင်္လာနေ့ ဆန်လှူမယ် ဆိုလိုက်တာနဲ့ ဒီတနင်္လာနဲ့ အင်္ဂါနှစ်လုံးကို ကြားရုံနဲ့ စနေတိုင်ရဲ့ တြိစတုဆိုတာ တန်းသိဖို့ ကျွန်တော် တော်တော်လေး လေ့ကျင့်ရဦးမယ် အစ်ကို။”

ဒါညီလေး ညံ့လို့လုံးဝ မဟုတ်ဘူး။ အတွေ့အကြုံနဲ့ အမြဲစူးစိုက်နေမှု အပေါ်မှာဆိုင်တယ်။ သိစေချင်လို့၊ တတ်စေချင်လို့ ကျွမ်းကျင်သူက စေတနာအပြည့်နဲ့ ပြဆိုလိုက်တာနဲ့ ဪ်ဒါလေးများ ဘာခက်တာလိုက်လို့၊ ငါလည်း သိနေတာပဲ ဆိုတဲ့အတွေး ဝင်တဲ့နေ့ဟာ ပညာကန်းတဲ့နေ့၊ ပညာကွယ်တဲ့နေ့၊ ပညာခိုက်တဲ့နေ့ရဲ့ နိဒါန်းစပြီလို့သာ မှတ်တော့။

ဒါကြောင့် မင်းပြောတဲ့ စကားလေးဟာ အင်မတန် အပြစ်ကင်းပါပေတယ်။ ငါ့ညီလေး ဒီထက်ပညာတွေ အများကြီး တတ်ဦးမှာပါ။ အဲဒီ တြိစတု ပညာခန်းကို ထပ်ဆက်ဦးစို့ကွာ။ မသိမဖြစ် သိရမှာလေးတွေ ရှိနေသေးတယ်ဆိုတာ မင်းသိနေရအောင်လို့။ တစ်နေ့ပေါ့ ဒေါ်သိန်းဆိုတဲ့ အမျိုးသမီးတစ်ဦးဟာ သူ့အိမ်ထောင်ဖက်နဲ့ အဆင်မပြေလွန်းလို့ အစ်ကို့ဆီ ရောက်လာတယ်။ သူ့အိမ်ထောင်ဖက်ဟာ မနှစ်က ဒီလိုမဟုတ်ဘူးတဲ့။ အခုဒီနှစ်ကျမှ ဒီလိုဖြစ်လာတာတဲ့။ အဲဒါ အဖြေရှာမရ လို့ပေါ့ကွာ၊ သူက ဗေဒင်ဘာညာ သိပ်ဝါသနာပါတာကွ။ ဒါကြောင့် ဘာများမဟုတ်တာတွေ စီရင်မိပြန်ပြီလဲဆိုပြီး အစ်ကို ဟိုမေးဒီမေး မေးကြည့်လိုက်တာပေါ့။ ဒီတော့မှ အစ်ကို သိလိုက်တာလေး တစ်ခုမင်းကို ပြောပြမယ်။ သူ့သားက အစ်ကို့ စာအုပ်တွေ၊ အစ်ကိုရေးတာတွေကို မလွတ်တမ်းဖတ်တယ်တဲ့။ အခုလည်း သူမနိုင်လို့ လွှတ်လိုက်တာပါတဲ့။ သူ့သားက သူ့မိဘတွေကို သိပ်အဆင်ပြေစေ ချင်တာတဲ့။ ဒါပေမယ့် သူ့အဖေက ဘာကိုမှ သိပ်အယုံအကြည် မရှိဘူးဆိုဘဲ။ နာမည်က ဦးချစ်တဲ့။ လုပ်တာကလည်း ကျောက်အရောင်းအဝယ် လုပ်ကြတာတဲ့။ ဒီတော့ အဖေ ယုံတာ မယုံတာ အပထား၊ အဖေရဲ့ တနင်္လာနံရော၊ လုပ်ငန်းတနင်္လာနံရော ကောင်းအောင်၊ တနင်္လာရဲ့ တြိရန်းနဲ့ စတုရန်းအခါမှာ ကံ့ကော်ညွန့်တွေ၊ ကျွဲကောသီးတွေ မပြတ်တင်ပေး ပေတော့ဆိုပြီး ပြောသတဲ့။

ဒေါ်သိန်းကလည်း နဂိုကမှ ဝါသနာကြီးသူဆိုတော့ သူ့သားခိုင်းတဲ့ အတိုင်းလုပ်တာပေါ့။ သူ့ယောက်ျားရဲ့ ကိုယ်စားသူကပဲ တနင်္လာနံတွေ တင်လှူတော့တာပေါ့။ အပတ်စဉ်ပေါ့ကွာ။ အဲဒီမှာ အစ်ကို တစ်ခွန်းမေးလိုက်တယ်။ ဒေါ်သိန်းတို့ စီးပွားရေးကောင်းလာတယ်မို့လား ဆိုတော့ ဟုတ်ပါတယ်ဆရာ။ တော်တော်လေး ကောင်းလာပါတယ်တဲ့။ သားလေး စီရင်ခိုင်းတာ သိပ်ထိရောက်တာပဲတဲ့။ သူဒီလိုပြောတော့ အစ်ကို ပြုံးလိုက်မိတယ်။ ဘာလို့ပြုံးလိုက်လဲ သိလား။

“မသိပါဘူးအစ်ကို။”

အေး ပြုံးလိုက်ရတဲ့ အကြောင်းကတော့ ငါးစာသာမြင်ပြီး၊ ငါးမျှားချိတ်ကို မမြင်တတ်ကြ လို့ပဲပေါ့ကွာ။

“ကျွန်တော်နားမရှင်းဘူး။”

ဒီလိုလေ ညီလေးရဲ့၊ လူဆိုတဲ့ သဘာဝဟာ သိပ်ချမ်းသာချင်ကြတာမို့လား။ ချမ်းသာရမယ်ဆိုရင် ဘာပဲလုပ်ရလုပ်ရ ဆိုတဲ့သူတွေ အများကြီးကွ။ အကြောင်းကြောင့် အကျိုးဖြစ်တာတို့၊ အကျိုးကြောင့် အကြောင်းဖြစ်တာတို့ ဆိုတာတွေကို မတွေးတောတော့ဘူး။ ဆင်ခြင်တုံတရား မရှိကြတော့ဘူး။ ဘုရားစင်မှာ အာလူးတင်ရင် ချမ်းသာမယ်လို့ ဆိုလိုက်တာနဲ့ အာလူး တင်တော့တာပဲ။ ငရုတ်သီးတင်ရင် ချမ်းသာမယ်ဆိုလိုက်ရင် ငရုတ်သီးတင်တာပဲ။ ကောက်ရိုးတင်ရင် ချမ်းသာမယ်ဆိုပြီး ပြောတဲ့လူများရှိရင် ကောက်ရိုးတွေများ တင်ကြဦးမလားမသိဘူး။ ကောက်ရိုးဆိုတာ (ကို-ရှာ) အတွင်းမိတ်ဆိုပြီး ကြံဖန် မျက်စိမှိတ် လုပ်ကြဦးမှာပဲ။ ဒါဟာ ဘာနဲ့တူလဲဆိုတော့ မျက်စိရှိပြီး ကန်းနေတဲ့ လူတွေလိုပဲကွ။ တွေ့ကရာ စာတွေလျှောက်ဖတ်၊ တွေ့ကရာ လူပြောတာ ယုံပြီး တွေ့ကရာတွေကို မလေ့လာ မစူးစမ်း မဆင်ခြင်ဘဲ လုပ်တတ်တဲ့ သူမျိုးဟာ အမှားတွေ့ဖို့သိပ်နီးတယ်။ မျက်စိရှိပြီး ကန်းသလိုပဲ။ စဉ်းစားကြည့်ပေါ့ကွာ။ အာယုဆိုတဲ့ အသက်ရှည်အောင် (အာလူး) တင်ရမယ်ဆိုပါတော့။ အဲဒီ အာလူးတင်ပြီး နွေရာသီနေ့ ခင်းမွန်းတည့်ချိန် (၁၂) နာရီတိတိမှာ ကွင်းလယ်ခေါင်ထွက်ပြီး ခေါင်းလျှော် ကြည့်ပါလား။ အာလူးတင်ပြီး သွေးတိုးရှိတဲ့သူ ငါးသလောက်ပေါင်းတို့၊ ဒံပေါက်တို့၊ ဒူးရင်းသီးတို့ တစ်ထိုင်တည်း စားကြည့်ပါလား။

“ဟုတ်တယ်နော်။”

အေးမှတ်ထား။ ဒါတွေဟာ ဆင်ခြင်တုံတရားနဲ့ ပြုလုပ်ရမှာချည်းပဲကွ။ ဘုရားစင်ဆိုတာ ခုနပြောသလို ပေါက်ကရ လျှောက်တင်နေရမယ့် နေရာမဟုတ်ဘူးကွ။ ဘုရားရှင် သီတင်းသုံး စံပယ်တော်မူရာကွ။ ပုံတော်ကို ဂုဏ်တော်နှလုံးသွင်းပြီး အသွေးထဲ၊ အသားထဲ၊ အရိုးထဲက၊ ကြည်ကြည်နူးနူး ပီတိနဲ့ ဖူးမြော်မာန်လျော့ ကန်တော့ပူဇော်ရမယ့် နေရာကွ။ ကိုယ်သူဌေး ဖြစ်ချင်တိုင်း ပေါက်ကရ လျှောက်တင်ရမယ့် နေရာမဟုတ်ဘူး။ အကြောင်းအရာတစ်ခုကို ဖတ်လိုက်ရတာနဲ့ တစ်ယောက်ယောက် ပြောတာကို ကြားလိုက်ရတာနဲ့ အတွေးအခေါ် အဆင်အခြင်မရှိဘဲ ရမ်းသန်းပြီး လိုက်လုပ်တဲ့ လူဟာကိုယ်ပိုင်စွမ်းအား မရှိသူလို့ခေါ်တယ်ကွ။ အဲဒီလို လူမျိုးမှာ ဆင်ခြင်တုံတရား မရှိဘူး။ ဘယ်လိုဆင်ခြင်တုံ တရားကင်းမဲ့လဲ ဆိုတော့ မင်းကို ခေါင်းထဲစွဲသွားအောင် သင်ပေးမယ်။ ရုပ်သေးကြိုးဆွဲကြီးလိုပဲလို့ အစ်ကိုတို့ရဲ့ ဆရာ ဆုံးမဖူးတယ်။ ကိုယ့်ကိုယ်ကို ကြိုးဆွဲရာ ကတဲ့ အရုပ်ကြီးလို မဖြစ်စေနဲ့တဲ့။

“ကျွန်တော်နားမရှင်းဘူး အစ်ကို။”

အေးမှတ်ထား။ လူတစ်ယောက်ဟာ တခြားလူတစ်ယောက် မင်းကိုမနာလို ဖြစ်နေပါတယ်လို့ လာပြောရော ဆိုပါတော့။ အဲဒီမှာ မင်းက ချက်ချင်းဒေါသ ထွက်မယ်ဆိုရင် မင်းဟာ ဟိုလူရဲ့ ရုပ်သေးဖြစ်သွားပြီ။ သူက မောင်အောင်မြတ် စိတ်ဆိုးလိုက်စမ်းလို့ ကြိုးဆွဲလိုက်တာနဲ့ မင်းစိတ်ဆိုးပြီ။ မောင်အောင်မြတ် ရယ်လိုက်စမ်းဆိုရင် မင်းရယ်ရပြီ။ မင်းရုပ်သေးရုပ်ဖြစ် မသွားဘူးလား။

“ဖြစ်သွားပါတယ်။”

ဒါကြောင့် ရယ်စရာတွေ့ရင် တောင်မှ ချက်ချင်းမရယ်နဲ့ ရယ်သင့်မှရယ်၊ ဝမ်းနည်းစရာရှိရင် ဝမ်းနည်းသင့်လား၊ မသင့်လား အရင်တွေးပြီးမှ ခံစား၊ ထိန်းချုပ်ခြင်းဆိုတာ ရှိကိုနေရမယ်။ ထိန်းချုပ်နိုင်စွမ်း ရှိသူဟာ အောင်မြင်သူပဲကွ။ မင်းစဉ်းစားကြည့်လေ။ ဆရာ သိပ်တော်တာပဲ။ တစ်မိုးအောက်မှာ တစ်ယောက်တည်းလို့ ပြောနေလည်း ဘဝင်မြင့်စရာ ဘာမှမရှိဘူး။ ဒါဟာလေတွေ၊ ဆရာအရမ်း ချာတူးလန်တာပဲ ပြောလည်း စိတ်ပျက်စရာ မရှိဘူး။ ဒါလည်း လေပဲ။ လိုက်စိတ်ညစ်နေရင် လိုက်ဘဝင် မြင့်နေရင် သူတို့ပါးစပ်ထဲက စေခိုင်းရာကို ငါလိုက် က နေရသလို ဖြစ်သွားမှာပေါ့ကွ။ ဒါကြောင့် ငါဟာ ငါ့ကိုယ့်ငါပဲ အမြဲသတိထားပြီး ထိန်းချုပ်ခြင်းများစွာနဲ့ နေတယ်။ ဘယ်တော့မှ ရုပ်သေး အဖြစ်မခံဘူး။ ဒါကြောင့် အင်္ဂဝိဇ္ဇာ ပညာရပ်ကြီးလို ဆုံးဖြတ်မှု အရေးကြီးတဲ့ ပညာမျိုးနဲ့ ရပ်တည် နေနိုင်တာပေါ့ကွ။ ဒါဟာ မင်းနေတတ် ထိုင်တတ်အောင် သင်ကြားလိုက်ခြင်းပဲ လို့မှတ်ထား။ တစ်နေ့မင်းဟာ လူ့လောကကြီးထဲကို ချဉ်းနင်း ဝင်ရောက် လာရတော့မယ်ဆိုတော့ နားလည်လား။ ဒီအသိတရားတွေဟာ သိကိုနေရမယ်။

“ဟုတ်ကဲ့ အစ်ကို နားလည်ပါပြီ။”

ဒါဖြင့် သင်ခန်းစာ ပြန်ကောက်မယ်။ အခု အစ်ကို ပြောခဲ့သလို ထိန်းချုပ်မှု၊ တွေးခေါ်မှု မရှိဘဲ ချမ်းသာချင်တာ တစ်ခုပဲ ကြည့်ပြီး တနင်္လာဂြိုဟ်ရဲ့ တြိရန်းနေ့၊ စတုရန်းအခါမှာ တနင်္လာနံ ပန်းတွေ၊ အရွက်၊ အခက်၊ အသီး၊ အပွင့်တွေ တင်လိုက်တဲ့ ဒေါ်သိန်း ဘာဖြစ်ပြီလဲ ကြည့်ရအောင်။ မင်းမျက်စိထဲမှာ မြင်လား၊ တနင်္လာရဲ့ တြိရန်းနေ့ စတုရန်းအခါမှာ တနင်္လာ အမြင့်ဆုံးရောက်သွားပြီ။

ဂြိုဟ်ကတော့ ထိရောက်သွားတဲ့ အချိန်ပဲ။ အဲဒီအချိန်မှာ အမြင့်ဆုံး တနင်္လာတွေ တင်တယ်။ တင်သူက ဒေါ်သိန်းဆိုတဲ့၊ သောကြာ နာမည်ရှင်။ ဒီတော့ ရိုးရိုးကြည့်တာနဲ့တင် သောကြာနံနဲ့ တနင်္လာနံ သောက (၆-၂) တို့ တွေ့ကြပြီပေါ့။ ဒါက အတွင်းရန်ပဲ။ အမှန်တင်ရမယ့်သူက ဦးချစ်ကွ။ သူကိုယ်တိုင် တင်လှူရမှာ၊ သူကိုယ်တိုင်လှူရင်တော့ တစ်မျိုးပေါ့။ အခုဟာက ဒေါ်သိန်းဆိုတော့ ရန်ဂြိုဟ်တွေ မြင့်ကုန်ပြီ၊ ဒါကိုကြည့်ရုံနဲ့ ဦးချစ်နဲ့ ဒေါ်သိန်း တကျက်ကျက် ဖြစ်နေကြတာ ဆန်းလား။

“မဆန်းပါဘူး။”

ကောင်းတာလုပ်သည် ဖြစ်စေ၊ ဆိုးတာလုပ်သည် ဖြစ်စေ၊ ဂြိုဟ်ဟာ ဂြိုဟ်ပဲ၊ ဂြိုဟ်တွေရဲ့ စိုးမိုးခြင်းအောက်မှာ ရပ်တည်နေရတဲ့ ပုထုဇဉ်သားတွေဆိုတော့ ချမ်းသာချင်တဲ့ လောဘရှိမယ်။ မောဟရှိမယ်။ ဒါတွေရှိနေတဲ့ ပုထုဇဉ်သားဆိုတာ ဆန္ဒမပါဘဲ ဘာကိုမှ မလုပ်ဘူး။ ချမ်းသာချင်တဲ့ ဆန္ဒနဲ့လုပ်ပြီဆိုတာနဲ့ ဂြိုဟ်တွေ အစွမ်းပြတော့တာပဲ။ တစ်ဖက်မှာ သောင်ထွန်းရင် တစ်ဖက်မှာ ကမ်းပြိုမယ်ဆိုတာ မတွေးတော့ဘူး။ အစားပေးရခြင်းဆိုတဲ့ အကြောင်းတရားကို မမြင်တော့ဘူး။

ဒေါ်သိန်းကိုပဲကြည့်၊ သူ့ယောက်ျား ဦးချစ် ချမ်းသာအောင်၊ အဆင်ပြေအောင် လျှောက်လုပ်တယ်။ ဒီအခါမှာ သူ့အိမ်ထောင်ဖက် ဦးချစ်နဲ့ ပျော်ရွှင်မှုဆိုတာကို အစား ပေးလိုက်ရတယ်။ ဒါကြောင့် အိမ်ထောင်ရေး တကျက်ကျက်ဖြစ်တယ်။ ဒါဖြစ်သင့်တဲ့ တရားပဲ။ ဒါမျိုးကို သိတဲ့တတ်တဲ့ နားလည်တဲ့လူက စီရင်ခိုင်းရင် ဦးဆုံးသင့်မြတ်အောင် စီရင်ပြီးမှ ခိုင်းမှာပေါ့ကွ ဟုတ်ဘူးလား။

“ကျွန်တော် တော်တော်လေး သဘောပေါက်လာပါတယ် အစ်ကို။”

ဟုတ်ပြီ၊ ငါ့ညီလေး စောလှလှေဆန် ပညာခန်းနဲ့ နွယ်နေတဲ့ တြိစတု ပညာခန်းရဲ့ သတ္တိတွေ၊ အကျိုးပြုပုံတွေ၊ ခိုက်ပုံတွေ၊ ဆင်ခြင်ရမှာတွေ ဒါလောက်ဆို ဉာဏ်ဖြန့်ကြက်ပြီး တွေးလို့ရလောက်ပြီလို့ အစ်ကိုထင်တယ်။

“ရပါပြီ အစ်ကို ဉာဏ်ဖြန့်ကြက်ပြီး တွေးတောဆင်ခြင်ပါ့မယ်။ ဆင်ခြင်ဖို့ ပညာတွေလည်း အများကြီးတိုးလာပါတယ်။”

ဒါဖြင့် တိုင်ဟောကွက်တွေမှာ မရှိမဖြစ်၊ မသိမဖြစ်၊ အရေးအကြီးဆုံး အမြစ်ဂြိုဟ်လို့ခေါ်တဲ့ အခိုက်ဂြိုဟ်၊ တစ်နည်းအားဖြင့် အမြစ်ဂြိုဟ် အကြောင်းကိုသွားမယ်။ ဒါမှ အောက်သုံးလုံး ကြေမှာမို့ စရအောင်။ ",
"imagelink":"https://i.pinimg.com/736x/e5/db/94/e5db94084c9a4ddc9fc5c0efd09f3213.jpg",
"openlink":"",
"notetext":"",
"videolink":""},
{
"title":"အမြစ်အညွန့် မတွန့်စေရ",
"subtitle":"ဇောက်ထိုးဖြစ်ရင် ညံ့သည်",
"sirname":"ဆရာ ဦးမောင်မောင်သန်း",
"book":"ဟုတ်ပြီ။ အင်္ဂဝိဇ္ဇာပညာရပ်မှာ အမြစ်နဲ့ အညွန့်ဆိုတာရှိတယ်။ ဒါဟာ သစ်ပင်တစ်ပင်ရဲ့ ခိုင်ခန့်ပုံကို ဒါမှမဟုတ် သစ်ပင်တစ်ပင်ရဲ့ တည်နေပုံကို ညွှန်းတာပဲ။ ပညာရပ်တစ်ခုကို သစ်ပင်တစ်ပင်နဲ့ တင်စားထားတာပဲ။ အမြစ်သည် သစ်ပင်တစ်ပင်မှာ မရှိမဖြစ်တဲ့ အရေးကြီးတဲ့ ရေသောက်မြစ်၊ ခိုင်ခံ့စေတဲ့ အကြောင်းတရား၊ ခိုင်မြဲမှုကို ပြုလုပ်နိုင်စွမ်းတဲ့ နေရာ၊ ခြေကုပ်ယူခြင်း၊ မြဲမြံစေခြင်း၊ တည်ဆောက်ခြင်းတို့နဲ့ ဆိုင်တယ်။ အထိုင်ချခြင်းလို့လည်း မြင်တတ်ရတယ်။ ဒါဖြင့် ဘယ်လိုဂြိုဟ်ကို အမြစ်လို့ခေါ်သလဲ။ ကြည့်ပြီ။ မူလဂြိုလ် တစ်ဂြိုဟ်ရဲ့ ပထမဂြိုဟ်ဟာ အမြစ်လို့ လွယ်လွယ်မှတ်ထား၊ မူလဂြိုဟ် ဂဏန်းထဲက တစ်ခုနုတ်ရင်လည်း အမြစ်ဂြိုဟ်လို့ မှတ်ထားရတယ်။ ဥပမာ။ ။ အင်္ဂါဆိုတဲ့ (၃) ဂဏန်းထဲက တစ်ခုနုတ် (၂) ရမယ်။ ဒါဖြင့် တနင်္လာဆိုတဲ့ (၂) ဟာအင်္ဂါရဲ့ အမြစ်ဂြိုဟ်ပဲ။ တနင်္လာဟာ အင်္ဂါ မရောက်ခင် ပထမဂြိုဟ်ဖြစ်လို့ မူလဂြိုဟ် အင်္ဂါရဲ့ အမြစ်လို့လည်း တစ်နည်း မြင်လို့ရတယ်။ ဒီလိုပဲ ဗုဒ္ဓဟူးရဲ့ အမြစ်ဟာ (၄) ထဲက (၁) နုတ် (၃) ရတော့ အင်္ဂါဖြစ်မယ်။ ဟုတ်ပြီလား။

“ဟုတ်ကဲ့အစ်ကို။”

ဟုတ်ရင် ကြာသပတေးရဲ့ အမြစ်ဟာ ဘာလဲ။

“ဗုဒ္ဓဟူးပါ အစ်ကို။”

သောကြာရဲ့အမြစ်ဟာ။

“ကြာသပတေးပါ။”

ဟုတ်ပြီ၊ အမြစ်ဂြိုဟ် ဆိုလိုက်တာနဲ့ အဲဒီလို သိနေရမယ်။ ဒါဖြင့် မူလနေ့နဲ့ အမြစ်ဂြိုဟ်များဆိုပြီး ချရေး။ အမြစ်ဂြိုဟ်ကို သိပြီ။ ဒါဖြင့် သစ်ပင်တစ်ပင်ကို ကြည့်၊ ပင်စည်ဆိုတဲ့ ပင်လုံးကြီး ကောင်းနေဖို့က အမြစ်ဟာ အဓိကပဲနော်။ အဲဒီအမြစ် ရှင်သန်နေရင် ပင်စည်ကောင်းမယ်။ ပင်စည် ကောင်းရင် ဘာကဆက်ပြီး ရှင်သန်မလဲ။

“အညွန့်ပါ။”

အေး အညွန့်။ ဟုတ်ပြီ။
အညွန့် ဆက်ရှင်သန်မယ်။ သစ်ပင်တစ်ပင်မှာ အမြစ်ရယ်၊ ပင်စည်ရယ်၊ အညွန့်ရယ် ဆိုတဲ့ သုံးချက်ရှိမှ အင်္ဂါရပ် ပြည့်စုံမယ်မို့လား။ ဒီတော့ အမြစ်အကြောင်းကို ညီလေး သိထားသလို အညွန့် အကြောင်းကိုလည်း သိထားမှ ဖြစ်လိမ့်မယ်။ အညွန့်ဆိုတာ မူလဂြိုဟ်တစ်ခုရဲ့ နောက်တစ်ဂြိုဟ်ကို ခေါ်တယ်။ တစ်နည်းပြောမယ်။ မူလဂြိုဟ် ဂဏန်းတစ်လုံးကို တစ်ပေါင်းရင် အညွန့်ဂြိုဟ် ရတယ်လို့ လွယ်လွယ်မှတ်ထား။ မူလဂြိုဟ်ဟာ အင်္ဂါဆိုရင် အင်္ဂါရဲ့ နောက်ထပ် ဖြစ်ပေါ်လာမယ့် ဂြိုဟ်ဟာ ဘာလဲ။

“ဗုဒ္ဓဟူးပါ။”

အဲဒီဂဏန်း (၃)ကို နောက်ထပ် (၁) ပေါင်း (၄) ဖြစ်မယ်။ ဒါဖြင့် (၄) သည် ဗုဒ္ဓဟူး အင်္ဂါရဲ့ အညွန့်ဂြိုဟ်ပဲ။ အင်္ဂါဆိုတဲ့ ဂြိုဟ်ကိန်း (၃) ရဲ့ အညွန့်ဂြိုဟ် မဟုတ်ဘူးလား။

“ဟုတ်ပါတယ်။”

ကြာသပတေးရဲ့ အညွန့်ဂြိုဟ်ကို ပြောစမ်း။

“သောကြာပါ အစ်ကို။”

အညွန့်ဂြိုဟ်ကို မြင်တတ်ပြီဆိုရင် သူရဲ့ သဘောထားကိုလည်း သိထားရလိမ့်မယ်။ အညွန့်ဂြိုဟ်ဆိုတာ သစ်ပင်တစ်ပင်ရဲ့ ရှင်သန်မှု တိုးတက်မှုကို နိမိတ်ပုံအဖြစ်နဲ့ ပြတဲ့နေရာပဲ။ ဒါသစ်ပင်နဲ့ တင်စားတာ။ အညွန့်တလူလူ ဆိုတဲ့စကားဟာ အောင်မြင်မှု ဆက်နေတယ်လို့ အဓိပ္ပါယ်ရတယ်။ သစ်ပင်တစ်ပင်ဟာလည်း အညွန့်တလူလူ ဖြစ်နေရင် စိမ်းစိုလန်းဆန်း ရှင်သန်နေတယ်လို့ မပြောကြဘူးလား။

“ပြောကြပါတယ်။”

အညွန့် ညှိုးခြောက်နေရင် ဒီသစ်ပင်မှာ ချွတ်ယွင်းချက် တစ်ခုခုရှိနေပြီ။ လူမှာလည်းဒီလိုပဲ။ အညွန့်တလူလူဆိုတာ အင်မတန် အောင်မြင်နေတဲ့ လူကို တင်စားပြောတာကွ။ ဒါဟာ ရှင်သန်ခြင်းပဲ မိုးကိုလည်းမျှော်၊ မော်၍လည်းကြည့် ဆိုတာ အညွန့်နဲ့ ဆိုင်တဲ့ အသုံးအနှုန်းတွေပဲ။ ထိုးဖောက်တတ်ခြင်း၊ ရာထူးရာခံ၊ စည်းစိမ် ဥစ္စာရှင်သန် တိုးတက်ခြင်း၊ စီးပွား ဥစ္စာ ဝေဖြာနေခြင်းတို့ဟာ အညွန့်နဲ့ ဆိုင်တယ်။

လူတစ်ယောက်ရဲ့ အောင်မြင်မှု အပြောင်းအလဲတွေဟာ အညွန့်ဂြိုဟ် ကောင်းခြင်း၊ မကောင်းခြင်းနဲ့ သိပ်ဆိုင်တယ်။ ဒါကို နားလည်ထားရင် အညွန့်ဂြိုဟ်ရဲ့ တန်ဖိုးကို အလိုလို သိလာရတာပေါ့။ ဒါကို ဒွိရန်းဂြိုဟ် လို့လည်းခေါ်တယ် မှတ်ထား။ ဒါဖြင့် ပြောစရာရှိတယ်။ အညွန့်ဂြိုဟ် ရှင်သန်ခြင်း၊ ဝေဖြာခြင်းဟာ အဓိကဘာနဲ့ ပတ်သက်နေလဲ ပြောစမ်း မောင်အောင်မြတ်။

“ကျွန်တော် တွေးမိတာကတော့ သစ်ပင်တစ်ပင် ရှင်သန်နေမှသာ အညွန့်ဆိုတာ ဝေဖြာနေမှာ အစ်ကို။ အဲဒီလို အညွန့် ဝေဖြာတဲ့ သစ်ပင်ဖြစ်ဖို့ အမြစ်ကောင်းနေမှ ဖြစ်မှာ အမြစ်ပုပ်သွားရင် သစ်ပင်သေမှာပဲ။ သစ်ပင်သေရ င်အညွန့်က အလိုလိုသေပြီးသား။ ဒါကြောင့်အညွန့်ဝေဖြာခြင်း၊ ရှင်သန်ခြင်းဟာ အဓိက အမြစ်နဲ့ ပတ်သက်နေတယ်လို့ ကျွန်တော် တွေးမိတယ် အစ်ကို၊ ဟုတ်မလားတော့ မသိဘူး။”

သိပ်ဟုတ်တာပေါ့ ညီလေးရ၊ ဒါမှလည်း ပြည့်စုံမှာပေါ့၊ ဒါဖြင့်ရေး။ ဟုတ်သွားပြီ၊ တော်တော်လေး ပြည့်စုံသွားပြီ။ အမြစ်ကိုလည်း သိပြီ၊ အညွန့်ကိုလည်း သိပြီ၊ သစ်ပင်တစ်ပင်ရဲ့ အင်္ဂါရပ်နဲ့ တင်စားထားတဲ့ ဂြိုဟ်တစ်ဂြိုဟ်ရဲ့ ပညတ်တွေကိုလည်း ညီလေး သိပြီ။ ဒါဖြင့် အဲဒါကို ကြည့်လိုက်၊ တနင်္ဂနွေတိုင်မှာ စနေဟာ အမြစ်ဖြစ်ပြီး တနင်္လာဟာ အညွန့်ဂြိုဟ် ဖြစ်လာပြီဆိုတာ တွေ့ရပြီ။ မြင်လား။

“ဟုတ်ကဲ့။”

ဒါဖြင့် တခြားနေ့တွေကိုရော မြင်တတ်ပါ့မလား။

“မြင်တတ်ပါပြီ အစ်ကို။”

အဲဒီလို မြင်တတ်ပြီဆိုရင် အမြစ်အညွန့် ပညာခန်းကို စသင်တော့မယ်။

စနေသည် တနင်္ဂနွေ၏ အမြစ် ဖြစ်တဲ့အတွက် သတ္တမမြောက်ဂြိုဟ် အဖြစ်နဲ့ တနင်္ဂနွေရဲ့ အောက်မှာ ရှိရမယ်။ တနင်္လာသည် တနင်္ဂနွေ၏ အညွန့်ဖြစ်တဲ့အတွက် ဒုတိယမြောက်ဂြိုဟ် အဖြစ်နဲ့ တနင်္ဂနွေရဲ့ အထက်မှာ ရှိရမယ်။ ဒါဟာ အမြစ်အညွန့် တည်နေပုံ မှန်ကန်ခြင်းပဲ ရှင်းလား။

“ရှင်းပါတယ်။”

ဒါကြောင့် တနင်္ဂနွေသားတွေ ခိုင်ခံ့ပါစေတော့၊ ထင်ရှား ကျော်‌စောပါစေတော့ ဆိုပြီး ထွန်းကျော် တင်ကြည် တို့မှည့်ကြတာပေါ့။ တနင်္ဂနွေသား အတွက် အဆောင်ပန်း ဒါမှမဟုတ် အဆောင်အသား ဆိုရင် ဒန်းကြီး၊ နန်းလုံးကြိုင်၊ ထောက်ကြံ့၊ တောင်နံကြီးဆိုတာတွေ ထွက်လာရတာပေါ့။ ကြားဖူးတယ်မို့လား။

“ကြားဖူးပါတယ်။”

အဲဒါတွေဟာ အမြစ်အညွန့် အမှန်လား၊ အမှားလား။

“အမှန်ပါ။”

ဒါဖြင့် ကျော်ထွန်းဆိုရင် တနင်္ဂနွေရဲ့ အမြစ်အညွန့် မှန်လား။ ကျော်ထွန်းဆိုရင် တနင်္ဂနွေရဲ့ အမြစ် အညွန့် ဇောက်ထိုးကြီး။ အဲဒီလိုဆိုရင် တနင်္ဂနွေသား ကိုကျော်ထွန်း ကျော်ဌေး မှည့်လို့ရပါ့မလား။

“မရနိုင်ပါဘူး။ အမြစ်အညွန့် အနေအထားကြီး မှားနေလို့ပါ။”

ဟုတ်ပြီ။ ဒါဆို မောင်အောင်မြတ်ကို အစ်ကိုမေးမယ်။ တနင်္လာအခါမှာ တွေ့လိုက်ရတဲ့ လူတစ်ယောက်ရဲ့ နာမည်ဟာ စိုးအောင်ဆိုကြပါစို့။ မင်းဘယ်လို မြင်လဲ။

“စိုးအောင် ဆိုရင် တနင်္လာရဲ့ အမြစ်နဲ့ အညွန့် ပြောင်းပြန် ဇောက်ထိုးကြီးလို့ မြင်ပါတယ်။”

ဒါဖြင့် ကောင်းမလား၊ ဆိုးမလား။

“ဆိုးပါတယ်။ အမြစ်အညွန့် မမှန်လို့ အကောင်းဖြစ် မလာနိုင်တော့ပါဘူး။”

ဗုဒ္ဓဟူးအခါမှာ လာတဲ့ မြင့်စိုး ဆိုရင်ကောကွာ။

“ဒါလည်း အမြစ်အညွန့် မှားနေပါတယ်။ အဆိုးပဲ ကြုံမှာပါပဲ။”

ဟုတ်လာပြီ ညီလေး မြင်တတ်လာပြီ။ ဒါဟာ အင်္ဂဝိဇ္ဇာရဲ့ ဟောကွက် တစ်ခုအဖြစ် သုံးသပ်ရာမှာ အဓိကကျတဲ့ ပညာခန်းတွေလို့ ညီလေး သိထားရမယ်။ ဟိုတုန်းက ဗုဒ္ဓအခါမှာ ကုန်သည်တစ်ယောက် ရောက်လာဖူးတယ်။ သူကတော့ တခြားနေ့သားပါ။ အမြစ်အညွန့်နဲ့ မပတ်သက်ဘူး။ ရောက်လာတဲ့အခါနဲ့ တော့ပတ်သက်တယ်။ သူကပြောတာကိုး။ ဘယ်လိုပတ်သက်လဲဆိုတော့ ကျွန်တော် ကုန်သည်ပါတဲ့။ မူဆယ်ဘက်ကို ကုန်ကူးတဲ့ သူပါတဲ့။ သူလည်းဒီလိုဆိုရော၊ ခင်ဗျား ဒါဆိုလုံးဝ အဆင်မပြေနိုင်ဘူးဗျာလို့ အစ်ကိုက ပြောလိုက်တယ်။ သူမငြင်းနိုင်ဘူး။ ဝန်ခံတယ်။ ဒါဘာမှ မဟုတ်သေးဘူးနော်။ ရောက်လာတဲ့အခါရဲ့ အမြစ်အညွန့် ဇောက်ထိုးဖြစ်နေရုံနဲ့ တန်းခနဲ ဟောထည့်လိုက်တာ။ သူလည်းမငြင်းနိုင်ဘူး။ မျက်စိမှိတ်ဟော ဖြစ်ကိုနေမယ်။ ဘာတွေပဲပြောနေ ပြောနေ ဇောက်ထိုးဟာ ဇောက်ထိုးပဲ။ နောက်ထပ်ပြောပြ ဦးမယ်။

လူတစ်ယောက်ပဲ ဆိုကြပါစို့။ သူလာတဲ့အချိန်က အင်္ဂါအခါမှာ သူကဘာပြောလဲဆိုတော့ လှည်းကူးမှာ အကြွေးသွားတောင်းမလို့တဲ့။ မင်းဘယ်လိုမြင်လဲ။

“အင်္ဂါအခါရဲ့ အမြစ်အညွန့်ဟာ တနင်္လာနဲ့ ဗုဒ္ဓဟူးပဲ အစ်ကိုရဲ့။ လှည်းကူးဆိုတော့ ဇောက်ထိုး ဖြစ်နေတာပေါ့။ အကြွေး ဘယ်ရနိုင်မလဲ။”

အေး အစ်ကိုလည်း အဲဒီလူကို မင်းပြောသလိုပဲ ပြောလိုက်တယ်။ မယုံကြည်ဘူးဟေ့၊ စပ်ဖြဲဖြဲနဲ့ ကျွန်တော်သွားတောင်းတိုင်း ကျွန်တော့်ကို မလွန်ဆန်ရဲလို့ အမြဲပေးနေကျပါ ဆရာရယ် ဆိုပြီးပညာကို ယုံကြည်မှုမရှိတဲ့ စကားတောင်မှ ပြောလိုက်သေးတယ်။ ဒီတော့ အစ်ကိုက ပြောလိုက်တယ်။ ဒီနေ့သွားတောင်းလို့ ရလာတယ်ဆိုရင် ကျွန်တော်ကခင်ဗျားကို ကြိုက်တဲ့ဆိုင်မှာ အဝကျွေးမယ်။ မရလာခဲ့ရင် ခင်ဗျားက ကျွန်တော့်ကို ချစ်တီးဆိုင်မှာ လိုက်ကျွေးရမယ်။ ဘယ်နှယ့်လဲလို့ မေးလိုက်တော့ အိုကေတဲ့။

“နောက်တော့ ဘာလိုဖြစ်သွားလဲ အစ်ကို။”

ပညာက ဘယ်မှားမလဲ မောင်အောင်မြတ်ရဲ့။ ဘယ်ရ ခဲ့မလဲ။ သူသွားတဲ့နေ့က သူ့ ကိုကြွေးပေးရမယ့် လူက ဖောင်ကြီးဘက် သွားနေလို့ လွဲလာခဲ့တယ်လေ။ ဒါကြောင့် အစ်ကို့အတွက် ရွှေဂေဟာ ထမင်းဆိုင်က ချစ်တီးထမင်းဟင်းက အောင်ပွဲခံ ထမင်းဟင်း ဖြစ်ခဲ့ရတော့တာပေါ့။ ဒါက သွားတဲ့လာတဲ့ အရပ်ဒေသ၊ မြို့ရွာ နာမည်တွေရဲ့ အမြစ်၊ အညွှန့်၊ ဇောက်ထိုးတို့ လူနာမည်တွေရဲ့ အမြစ်အညွန့် ဇောက်ထိုးတို့ ကိုပြတာလို့မှတ်။ ကိုင်ဆောင်လာတဲ့ ပစ္စည်း အမြစ်အညွန့် ဇောက်ထိုး ဖြစ်တာတွေ ရှိသေးတယ်။ ဒါကတော့ ကိုယ့်မျက်စိရှေ့မှာ ပစ္စုပ္ပန်တည့်တည့် ရောက်လာတဲ့ အခါနဲ့ပဲ ဆိုင်တယ်။ အခါမှာဇောက်ထိုး ဖြစ်မှဖြစ်တာ။ အခါမှာ ဇောက်ထိုးမဖြစ် ရင်တော့ သူ့ကိုဟောလို့ မရတော့ဘူး။ ဒါပေမယ့် ပညာရှင်ဆိုတာ အချိန်မရွေး၊ လူတစ်ယောက် ဖြစ်စဉ်ကို ဘယ်လောက် သိနိုင်စွမ်းတယ်ဆိုတာ အစ်ကို ပြောပြမယ်။

အမြစ်အညွန့် ပညာခန်းနဲ့ နွယ်နေတယ်လို့ ပြောလို့ရသလို မနွယ်ဘူးလို့လည်း ပြောလို့ရတယ်။ အမြစ်အညွန့်ပညာခန်းကို လက်တွေ့ သုတေသနတွေ ပြုနေတုန်းက အဖြစ်အပျက်လေးမို့ ညီလေး ဗဟုသုတအဖြစ် နာယူမှတ်သား ထားသင့်တယ်။ တစ်ခါတုန်းက အစ်ကိုဟာ အစ်ကို့ဆရာရဲ့ အယူအဆတွေကို နားထောင်ချင်လွန်းလို့ ပညာယူချင်လွန်းလို့ ခုပြောနေတဲ့ အမြစ်အညွန့်ကို အချိန်မီအောင်သွားခဲ့ဖူးတယ်။ တစ်နေ့ပေါ့ကွာ။ အိမ်ထောင် ပျက်ပြီးကာစ ပူပူနွေးနွေး အစ်ကို့ သူငယ်ချင်းတစ်ယောက် ရောက်လာတယ်။ အစ်ကိုကလည်း ဆရာ့ဆီသွားမယ့် ဆဲဆဲပါ။ အခါကတော့ အင်္ဂါအခါ၊ ကြာသပတေးနေ့ဆိုတော့ ဘယ်အချိန်မှာ အင်္ဂါအခါမိလဲ ပြောစမ်း။

“ဒုတိယအခါ ဖြစ်တဲ့ ၇ နာရီခွဲနဲ့ ၉ နာရီကြားမှာ မိပါတယ် အစ်ကို။ အစ်ကို့ သူငယ်ချင်း အဲဒီအချိန်မှာပဲ လာရမှာ သေချာတယ်။”

ဟုတ်တယ်၊ (၈) နာရီခွဲလောက် ရောက်လာတာ၊ ဆရာနေတဲ့ နေရာကို သွားရင် သူရဇ္ဇအခါထဲ ရောက်မယ်။ ဒီအခါမှာ တနင်္လာနဲ့ စနေဟာ အမြစ်အညွန့် ဇောက်ထိုးပဲ။ သူအိမ်ထောင် ပျက်ပြီးသား အစ်ကို သိနေတယ်။ သူ့လက်ထဲမှာလည်း သူဝယ်လာတဲ့ ခြင်ထောင် အသစ် တစ်လုံးနဲ့။ ဒါပေမယ့် ကိုယ့်ဆရာ ဟောပုံလေးကိုလည်း အစ်ကို့ သူငယ်ချင်း ကြားစေချင်တာကတစ်ကြောင်း၊ အမြစ်အညွန့် ပညာခန်း ကျယ်ပြန့်မှုကိုလည်း သိချင်တာက တစ်ကြောင်းဆိုတော့ ဆရာ့ဆီ ခေါ်သွား လိုက်တယ်။ သူငယ်ချင်းကလည်း တနင်္ဂနွေသား အောင်ဝေ တဲ့။ ရောက်မယ့် အချိန်နဲ့ ခြင်ထောင်နဲ့ တစ်ခါတည်း ဇောက်ထိုးပေါ့ကွာ။ ဒီကောင်က အစာအိမ်ရောဂါ ရှိတာကိုးကွ။ အစ်ကိုကလည်း ဘယ်သိပါ့မလဲ။ လမ်းလည်း ရောက်ရော အောင့်တယ် အောင့်တယ်နဲ့ နီးရာဆိုင်မှာ ဝင်ပြီး စားသောက် လိုက်ကြရတယ်။ အောင့်တာ ခဏဖြေရင်း ဆက်သွားတော့ ကားက ဓာတ်ဆီထည့်မယ့်ကားနဲ့ တိုးနေလို့ ကားပြောင်း စီးရပြန်ရော။ ဆရာ့ဆီရောက်တော့ ၁ဝ နာရီခွဲ ပြီးပြီ။ သောကြာအခါ ဖြစ်သွားပြီးပြီ။ အင်း ခြင်ထောင် နိမိတ်ဟာ သူရဇ္ဇအခါမှာသာ အမြစ်အညွန့် ဇောက်ထိုးဖြစ်တာ အခုတော့သွားပြီပေါ့။ အမြစ်အညွန့်လည်း ပျက်ပြီ၊ ဇောက်ထိုးလည်း ဟောလို့ မရတော့ဘူးဆိုပြီး အစ်ကိုလည်း ခပ်အေးအေးပဲ နေလိုက်တော့တယ်။

တပည့်ဆိုတာမျိုးဟာ ကိုယ့်ဆရာဆီကို ကိုယ့်မိတ်ဆွေ တစ်ယောက်ယောက် ခေါ်သွားလိုက်တာနဲ့ ကိုယ့်ဆရာ ဘယ်လောက်တက်တယ် တော်တယ်ဆိုတာကို သိပ်ကြွား ချင်တာမျိုးမို့လား။ ဒါကြောင့် သူရဇ္ဇအခါနဲ့ နောက်ဆက်တွဲ ဖြစ်စဉ်ကို ရအောင် ဝင်ကြည့်လိုက်တာပေါ့ကွာ။

“ဒါဖြင့် အမြစ်အညွန့် ဇောက်ထိုး မဟုတ်တော့ဘူးဆိုတော့ ဆရာက အကောင်းပဲ ဟောတော့တာပေါ့။ ဟုတ်လား အစ်ကို။”

ဘယ်ဟုတ်လိမ့်မလဲ။ ဆရာ့ရှေ့လည်းထိုင်ရော သူက ခြင်ထောင်ကို ရှေ့မှာချပြီးမှ ထိုင်လိုက်တာကိုးကွ။ ပိုက်ထားတာမှ မဟုတ်ဘဲ။ ဆရာက အဲဒီခြင်ထောင်ကို တစ်ချက် ကြည့်လိုက်ပြီး မင်းနာမည် ဘယ်လိုခေါ်လဲတဲ့။ အောင်ဝေ ပါလို့လည်း ပြောရော အင်း ခြင်ထောင်နဲ့ အောင်ဝေနဲ့ သောကြာအခါမှာ စောလှလှေဆန် ပညာခန်းအရ အငူ-ကုန်းအင်း မိနေပါရောလားတဲ့။ ဟေ့ကောင် အငူ-ကုန်းအင်း မိရင် ဘာကို ထိခိုက်လဲကွ ဆိုပြီး အစ်ကို့ကို လှမ်းမေးတယ်။ အစ်ကိုက အလယ်အခြာ သောကြာကို ထိပါတယ် ဆရာလို့လည်း ပြောရော အဲဒီသောကြာက အောင်ဝေနဲ့ ဘာတော်လဲတဲ့ ထပ်မေးတယ်။ အတွင်းမိတ်ပါ ဆရာလို့လည်း ဆိုရော မင်းသူငယ်ချင်း အောင်ဝေ အိမ်ထောင်ရှိရင် ကွဲပြီကွတဲ့။ အောင်ဝေဟာ ပြူးထွက်သွားတဲ့ မျက်လုံးနဲ့ ပါးစပ် အဟောင်းသားဖြစ်ပြီး အစ်ကို့ ဘက်ကို လှည့်ကြည့်တယ်။ အစ်ကို ကိုယ်တိုင်လည်း ဟာခနဲ ဖြစ်သွားတာပေါ့။

“ဆရာဟာ အရမ်းသိတာပဲနော်။”

အေးဆို။ လိုချင်တာက ဆုံးဖြတ်နိုင်မှု စွမ်းအားဆိုတာကို ထာဝရ ထုတ်လွှတ် နေနိုင်ရမယ်ဆိုတဲ့ သဘောပါ။ အမြစ်အညွန့်နဲ့ ကိုက်ညီသည်ဖြစ်စေ၊ မကိုက်ညီသည်ဖြစ်စေ၊ ကာယကံရှင်ရဲ့ ဖြစ်စဉ်ဟာ ဘယ်အချိန်ပဲဖြစ်ဖြစ်၊ ဘယ်အခါပဲဖြစ်ဖြစ်၊ ဘာနိမိတ်နဲ့ပဲဖြစ်ဖြစ် ပညာရှင်ရဲ့ ရှေ့ကိုရောက်ရင် တန်းပေါ်တာပဲ မောင်အောင်မြတ်ရဲ့။ ဒါကြောင့် အမြစ်အညွန့်ကို အတည့်မြင်ပြီး ဆုံးဖြတ်နိုင်သလို ဇောက်ထိုး မြင်ပြီးတော့လည်း ဆုံးဖြတ်နိုင်ရမယ်။

တစ်နေ့ အင်္ဂါအခါမှာ လူတစ်ယောက် ရောက်လာပြီး မေးတယ်။ လက်ဖက်ရည်ဆိုင် ဖွင့်မလိုတဲ့။ ဟုတ်ပြီ ကောင်းတာပေါ့။ အစ်ကို အားပေးလိုက်တယ်။ ဒါပေမယ့် ဆိုင်းဘုတ် တင်ရမယ့် အချိန်ရွေးပေးပါ။ ဘာနာမည်လဲလို့ မေးလိုက်တော့ ကံကောင်းတဲ့။ သူလည်း အဲဒီလိုပြောရော။ အစ်ကိုက ဟာ အဲဒီဆိုင် နာမည်ကို ဆိုင်းဘုတ် တင်ရမယ့်အခါ ကျွန်တော်ရွေး မပေးရဲဘူး။ အခြေအနေ တစ်မျိုးပြောင်း သွားတတ်တယ်လို့ ပြောလိုက်တယ်။ အဲဒီလူက အရင်အအေးဆိုင် ဖွင့်တုန်းက ကံကောင်း နာမည်နဲ့ စီးပွားတက်လာတာ ဆရာရဲ့လို့ ပြောပြီး မခိုးမခန့်နဲ့ ထပြန်သွားတယ်။ ဘာကြာလဲ တစ်လတောင် မပြည့်ဘူး။ လက်ဖက်ရည်ဆိုင် ဖွင့်မယ်ဆိုပြီး ပြောထားတဲ့ နေရာက ဘာအရှုပ်အရှင်း ဖြစ်ကြလို့လဲ မသိဘူး။ အဲဒီ မြေကွက်ပိုင်ရှင်က မငှားတော့ဘူး လုပ်ကရော။ ဒီတော့မှ ဆိုင်ဖွင့်မယ်ဆိုတဲ့ လူသဘောပေါက်သွားတယ်။ နောက်တစ်နေရာ ထပ်ရှာရတယ်။ အချိန်တွေ လင့်သွားတာပေါ့ကွာ။ ဒါတောင်မှ နောက်ရတဲ့နေရာ ချောင်ကျတယ်။ သိပ်အရောင်း မသွက်ဘူး။ နောက်တော့မှ သင်္ကန်းကျွန်း၊ နှင်းဆီကုန်းဘက်ကို ရွှေ့သွားပြီး ဖွင့်ရတဲ့အထိ အပြောင်းအလဲတွေ ဖြစ်သွားခဲ့ရတယ်။

တစ်ခါကလည်း အမျိုးသမီးတစ်ယောက် ရောက်လာတယ်။ ထောင်ထောင် မောင်းမောင်းပဲ။ ယောက်ျားလေး တစ်ယောက်လိုပဲ။ စီးပွားရေး အရမ်းကြိုးစား ပုံရတယ်။ သူဟာမိဘကို လုပ်ကျွေးပြီး ခုချိန်ထိ အိမ်ထောင်မပြုသေးတဲ့ ခေတ်ပညာတတ် အမျိုးသမီးဆိုတာလည်း မိတ်ဆက်တယ်။ လုပ်ငန်းတစ်ခု လုပ်ချင်လို့ လာတိုင်ပင်တာပါတဲ့။ သူ့နာမည် မစန်းစန်းစိုးတဲ့။ ကောင်းတယ်ပေါ့ လုပ်ပေါ့။ လာတဲ့အခါ သောကြာအခါ ဆိုတော့ သူ့နာမည်ဟာ အကောင်းဆုံးဖြစ်တဲ့ ပဉ္စပွတ်မှာ ရှိနေတာကိုး။ ဒါဖြင့် ကောင်းပြီ။

ဘယ်လိုလုပ်ဖို့ စီစဉ်ထားပြီး ဘာလုပ်မှာလဲဆိုတော့ ထားထား ဆိုတဲ့ သူငယ်ချင်းက ငွေထုတ်ပေးမှာတဲ့။ ဒါလည်း ဟုတ်ပြန်ပြီပေါ့ကွာ။ သောကြာအခါရဲ့ အညွန့်ဂြိုဟ်က စနေကိုး။ ထားထား ငွေထုတ်ပေးတာက ဟုတ်ပြီ။ ဘာလုပ်ငန်းလဲလို့ ထပ်မေးတော့ ဘိလပ်မြေ အရောင်းအဝယ် လုပ်မှာတဲ့။ အစ်ကိုက အကောင်းဘက်ကို ညွှန်းပြီး ဘာလဲ အုတ်၊ သဲ၊ ကျောက်တို့ ဘိလပ်မြေတို့ ဆိုတဲ့ အိမ်ဆောက် ပစ္စည်းလားဆိုတော့ မဟုတ်ဘူး။ ဘိလပ်မြေ တစ်မျိုးတည်းပဲတဲ့။ ဒါဖြင့် မစန်းစန်းစိုး မလုပ်ပါနဲ့။ ဖြစ်မှာမဟုတ်ဘူးလို့ ပြောလိုက်တယ်။ သူကလည်း ငြင်းတယ်နော်။ ဘာမှတ်လဲ။ ထားထားက ပိုက်ဆံရှိတယ်တဲ့။ သူငွေလိုရင်လည်း လိုသလောက် အမြဲပေးနေတာတဲ့။ အခုလည်း သူက လုပ်ငန်း မစသေးလို့ပါတဲ့။ စရင် ထားထားက အဆင်သင့်ပဲတဲ့။

ထားထား အမျိုးသားကလည်း စင်္ကာပူမှာ ဆိုလား ဘာလားပဲ။ ဒါနဲ့ပဲ လုပ်ဖြစ်ရင် ထပ်လာခဲ့ပါ အဆင်ပြေအောင် အကြံပေးလိုက်ပါ့မယ်လို့ ပြောပြီး ပြန်လွှတ်လိုက်တယ်။

“လုပ်ဖြစ်လား အစ်ကို။”

သူကတော့ ယောက်ျားဆန်လို့လား မသိဘူး။ ဟောဟောဒိုင်းဒိုင်းပဲ (၅) ရက်လောက်ကြာတော့ ဖားဖားဖားဖားနဲ့ ချက်ချင်းပေါက်ချလာပြီး ဆရာပြောသလိုပဲတဲ့။ ထားထား အမျိုးသား စင်္ကာပူက နောက်နှစ်လကြာရင် ပြန်လာတော့မှာမို့ ငွေပြရဦးမှာမို့ ချက်ချင်းမလုပ်ဖြစ်ဘူးတဲ့။ ထားထား ကတော့ ကတိပေးပါတယ်တဲ့။ သူ့ယောက်ျား ပြန်လာရင် လုပ်ငန်းထဲမှာ ငွေတွေမြုပ်ပြီး စာရင်းမပြနိုင်မှာစိုးလို့ အမျိုးသားကို နားသွင်းပြီးမှ ထုတ်ပေး ပါရစေတဲ့။

ကြည့်စမ်း ဇောက်ထိုးနော်၊ ဇောက်ထိုး၊ အခါတစ်ခါရဲ့ ဇောက်ထိုးဟာ ဘယ်လောက်ထိ အရေးကြီးတယ် မှတ်လဲ။ အဲဒီကတည်းက ခုအချိန်ထိ စန်းစန်းစိုးလည်း ပေါ်မလာတော့ဘူး။ ကျိန်းသေ ငွေထုတ်ပေးမယ်ဆိုတဲ့ ထားထားနဲ့ သူဘယ်လို စခန်းသွားကြပြီလဲ ဆိုတာတော့ အစ်ကိုလည်း ထပ်မသိရတော့ဘူး။ မလုပ်ဖြစ်တော့ တာတော့ အမှန်ပဲ။ အမြစ်အညွန့်မှာ ဟောရုံတင် မကဘူး။ စီရင်ခန်းတွေလည်း တစ်ပုံကြီးပဲ။

(အမြစ်၊ အညွန့်၊ ဘယ်မတွန့်၊ ဆပွတ်သွတ်၍ကြံ) ဆိုတာတွေလည်း အများကြီးပဲ။ ဒါပေမယ့် အဲဒါတွေက ဓာတ်ရိုက်ခန်းတွေမို့ နောက်မှ လာမယ်။ အဟောပိုင်းနဲ့ ဘာမှမဆိုင်လို့ ချန်ခဲ့မယ်။ အခုဟာက အမြစ်အညွန့် ဇောက်ထိုး ဖြစ်ရင် ပျက်ပြားသွားကုန်တဲ့ အဖြစ်အပျက်တွေထဲက တစ်ချို့ကို ပြောပြ လိုက်တာပဲ။

ဒါကြောင့် လူတစ်ယောက်ကို ပြောတော့မယ် ဆိုတော့မယ် ဆုံးဖြတ်တော့မယ် ဆိုရင် ဒီလူရဲ့ နာမည်၊ လုပ်မယ့်ကိစ္စ၊ သွားမယ့်အရပ်၊ ကိုင်ဆောင်လာတဲ့ ပစ္စည်း၊ တွဲစပ်ပြုလုပ်မယ့် သူရဲ့ နာမည်၊ ပြောတဲ့ စကားရဲ့ အနေအထား တည်ဆောက်မှု ဆိုတာတွေကို မမေ့ရဘူး။ အတည့်လား၊ ဇောက်ထိုးလား သိနေရမယ်။ နာမည်တစ်လုံးကို ကြားလိုက်တာနဲ့ အမြစ်အညွန့် အတည့်လား၊ ဇောက်ထိုးလား သိနေရမယ်။ ဒီလို သိနေအောင် အခါမလပ် ကြိုးစားနေရမယ်။ ခေါင်းထဲမှာ အမြဲတွေးထား သိထားရမယ်။

အင်္ဂဝိဇ္ဇာ ဟောပြီဆိုရင် အကျိုးတွေအပြစ်တွေကို ထောင့်စေ့အောင်ရှာတတ် ဖွေတတ်ရတယ်။ မရှာတတ် မဖွေတတ်ရင် အဟောမပိုင်တတ်ဘူး။ အမြစ် အညွန့်ဆိုရင်ပြီးရော ဆိုပြီး ဝေနေ တတ်တယ်။ ဥပမာကွာ အစ်ကိုရဲ့ အတွေ့အကြုံအရ အခါတစ်ခါမှာ ခိုက်နေတဲ့ နေ့သား ဆိုပါတော့။ ကြုံဖူးတာ ပြောပြမယ်။ သူက စနေအခါမှာ လာတာ သောကြာသား သိန်းအောင်တဲ့။ ရာထူးတိုး စာမေးပွဲဖြေဖို့ ဆိုပြီး အစ်ကို့ဆီ ရောက်လာတယ်။ အနားမှာ ရှိနေတဲ့ ဆရာအုန်းက သောကြာသား ခိုက်နေတယ်ဆိုပြီး ခေါင်းယမ်းပြတယ်။ အစ်ကိုကတော့ ပြောလိုက်ပါတယ်။ ခင်ဗျားအခြေအနေ အများကြီး ကောင်းပါတယ်လို့။ နောက်တော့ အဲဒီ လူစာမေးပွဲ အောင်သွားတယ်ဆိုပြီး အစ်ကို့ကိုလာပြောတယ်။ ဆရာအုန်းအတွက် ပညာရသွားတာပေါ့။ သူက စနေအခါရဲ့ အမြစ်အညွန့် အမှန် နာမည်လေ။

အခိုက်တစ်ခုတည်း သွားကြည့်ပြီး ခိုက်နေတယ်လို့ ဆုံးဖြတ်ရင် မှားသွားမှာပေါ့။ သဘောပေါက်လား၊ မြင်လား။ တွေးနိုင်ပါ့မလား။

“မြင်ပါတယ်အစ်ကို၊ တွေးနိုင်အောင်တွေးပါမယ်။” ",
"imagelink":"https://i.pinimg.com/736x/f2/c2/51/f2c25145f2de54e0440b8a818950f63b.jpg",
"openlink":"",
"notetext":"",
"videolink":""},
{
"title":"တိုင်ခန်းအဟော ဥပမာတချို့",
"subtitle":"အခါတိုင်အဟော",
"sirname":"ဆရာ ဦးမောင်မောင်သန်း",
"book":"တိုင်ဟောခန်းတွေကို မင်းသင်ရတော့မယ် ဆိုတော့ ဒီနေရာမှာ ညီလေး နားထောင်ဦး။ အစ်ကို စကားနည်းနည်း ပြောမယ်။ ဒါကို သင်ကြားခြင်း လို့လည်း မှတ်ယူနိုင်တယ်။ ဆွေးနွေးခြင်း လို့လည်း မြင်တတ်ရမယ်။ ရောထွေး မသွားစေချင်လို့ပဲ။ အခု ညီလေး သင်ခဲ့ပြီးတာက နံတော်စဉ် ဟောကိန်းတွေရယ်၊ နံတော်စဉ်ရဲ့ သတ္တိကို ဆင်ခြင်သုံးသပ် ပိုင်းခြားပုံတွေရယ် ဟုတ်တယ်နော်။

“ဟုတ်ကဲ့အစ်ကို။”

အေး အဲဒီမှာ သတိထားမိလား။ နံတော်စဉ် ဟောကိန်းဆိုတာ ဘာဂဏန်းမှ မသုံးဘူး။ သူ့သတ္တိနဲ့ သူရှိပြီးသား ဆိုတာကို သတိထားမိလား။

“ထားမိပါတယ်။”

နံတော်စဉ် ဟောမယ်ဆိုပြီး တနင်္ဂနွေအခါကို ထူလိုက်ပြီ ဆိုပါတော့။ အဲဒီ ကတည်းက စပြီး မှားသွားပြီ။

“ဟင် ဘာဖြစ်လို့လဲ အစ်ကို၊ အစ်ကို ပြောတာ ကျွန်တော် နားမရှင်းဘူး။”

ရှင်းပါတယ်။ သူရဇ္ဇလို့ ခေါ်တဲ့တနင်္ဂနွေရဲ့ နံတော်စဉ်ကို မင်းသင်ခဲ့ရ ပြီးပြီပဲ။ အဲဒီမှာ ဘာဂြိုဟ် ဘာဖြစ်လို့ဆိုတာ ပါလား။

“မပါပါဘူး။”

အေး အဲဒီတော့ ဂဏန်းလုံးတွေ ဖွဲ့စည်းတဲ့ တိုင်ကြီးကို ဘာလုပ်ဖို့ ထူနေတော့မလဲ။ အခါဆိုတာ သိပြီဆိုတာနဲ့ တနင်္ဂနွေအခါရဲ့ သတ္တိကို စဉ်းစားတော့ပေါ့။ အလကား အလုပ်ရှုပ်ခံလို့။ တနင်္ဂနွေကွာ။ ဟုတ်တယ်မို့လား။ ဘာဂဏန်းမှ မရောနဲ့။ နံတော်စဉ်လို့ ပြောပြီးတာနဲ့ တနင်္ဂနွေအခါမှာ စနေက ခိုက်တယ်။ ကြာသပတေးက ပဉ္စပွတ်မှာ ရှိတယ်လို့ သွားလျှောက် ပြောနေရင် ကိုယ့်ထက်တတ်တဲ့ ပညာရှင်တွေက ရယ်လိမ့်မယ်။ သိပ်ရှက်ဖို့ ကောင်းတာပဲ။ ဒါဂဏန်းဟော ပညာခန်းမှ မဟုတ်ဘဲကိုး။ ဒါကြောင့် တိုင်ထူရင် နံတော်စဉ်ကို မပိုင်လို့ဘဲ အောက်မေ့တော့။ ကဲ ညီလေး နံတော်စဉ်နဲ့ ဟောတော့မယ်ဆိုရင် တိုင်ထူဦးမလား။

“မထူတော့ပါဘူး။”

အေးပေါ့၊ မလိုဘူးလေ၊ ဘာအခါဆိုတာ သိရင်ဘယ်လို ဖြစ်တော့မယ်ဆိုတာ မှန်းလို့ရပြီပေါ့။ ဒီလိုမှ အခါကို အလွတ် မသိရင်တော့ နံတော်စဉ် ဟောနိုင်ဖို့ ဝေးနေသေးတယ်မှတ်။

“ဟုတ်ကဲ့၊ သဘောပေါက်ပါပြီ။”

ဒါဖြင့် တိုင်ဟောခန်းကို နိဒါန်း စကြမယ်။ အင်္ဂဝိဇ္ဇာပညာဟာ အများသူငါ မှန်းသမ်းရမ်းသမ်း လျှောက်ပြောနေသလို မျက်နှာကြည့် ဟောတယ်ဆိုတာ လုံးဝမှားတယ်။ ဒီပညာရပ်ကြီးမှာ သူ့ဂဏန်း ဖွဲ့စည်းပုံ၊ မြင်ပုံ၊ တွေးယူပုံ၊ တည်ဆောက်ပုံ၊ တွဲဖက်ပုံ၊ အားယူပုံ၊ တိုက်ရိုက်ဟောပုံ၊ အခါနဲ့ ရိုက်ဟောပုံ၊ နိမိတ်စနည်းနဲ့ ဟောပုံ ဆိုတာတွေ အခိုင်အမာ ရှိတယ်။ အစ်ကိုတို့လည်း သင်အံ လေ့ကျက် လိုက်စား နေရတုန်းပဲ၊ ဘယ်တော့မှ ပညာဆိုတာ မဆုံးဘူး။ ဘယ်တော့မှ မမှားဘူး။ ဟောတဲ့လူ မမြင်တတ်၊ မတွေးတတ်လို့သာ မှားရင် မှားသွားမယ်။ ပညာက မမှားဘူး။ ဒီအတိုင်းပဲ လူအသုံးကျဖို့ပဲ လိုတယ်။ အစ်ကိုတို့ ဟောလို့ မှားတယ်ဆိုရင် အစ်ကိုတို့ အသုံးမကျတာဘဲ၊ ပညာကတော့ မမှားဘူး။ ဒါဖြင့် တို့တွေ မမှားအောင် ဘယ်လို လေ့လာမလဲ။ သုံးသပ်မလဲ။ ဗဟုသုတ အတွေ့အကြုံ ရှာရမလဲ။ ထဲထဲဝင်ဝင် ပြုရမလဲ။ ဒါတွေကို စဉ်းစားရမယ်။ စဉ်းစားလို့ ရပြီလား၊ ကာယကံ၊ ဝစီကံ၊ မနောကံ ဆိုတဲ့ကံသုံးပါးကို အတတ်နိုင်ဆုံး ထိန်းရမယ်။ လောကမှာ ဘာတွေပဲ ပြောနေကြနေကြ အရေးအကြီးဆုံးက ဒီကံသုံးကံပဲ။ ဒီသုံးကံ လုံရင် အရာရာ ပြီးတယ်။ ပြီးတော့မှ စရဏ အားဖြည့်ရမယ်။ အင်္ဂဝိဇ္ဇာပညာရှင် ဖြစ်လာပြီဆိုရင် သစ္စာပြုလို့ရတဲ့ သီလတစ်ခုခုကို ထိန်းချုပ်ဆောက်တည် ထားနိုင်ရမယ်။ ဒါဟာ ဘဝနဲ့ ချီနေရမယ်။ ကိုးရက်လောက် သက်သတ်လွတ်စား၊ ပုတီးစိပ်ပြီး ပြုတဲ့သစ္စာမျိုး ကတော့ ကိုးရက်လောက်ပဲ အကျုံးဝင်တဲ့ အားလောက်ပဲ ရှိတော့မပေါ့။ သဘောပေါက်လား။

“ဟုတ်ကဲ့။”

ကောင်းပြီ။ မင်းဆီကို တနင်္လာနေ့ မွန်းတည် ၁၂ နာရီခွဲ လောက်မှာ အင်္ဂါသား တစ်ယောက် ရောက်လာမယ်။ ဘာအခါတုန်းကွာ။

“တနင်္ဂနွေ အခါပါ အစ်ကို။”

ဟုတ်ပြီ။ တနင်္ဂနွေအခါ၊ အဲဒီအခါမှာ လာတဲ့ အင်္ဂါသားနဲ့ အခါနဲ့ ဘာတော်လဲ ဦးဆုံးကြည့်။

“ဦးညိုဆိုတဲ့ အပြင်ရန်တော်ပါတယ်။”

အေးဒါ ဦးဆုံးဟောပေါက် ဖြစ်ရမယ်။ ဒါပေမယ့် မမှန်သေးဘူး။ အကြမ်းဖျင်း သုံးသပ် ကြည့်ရအောင်။ သူဟာ ရန်အခါမှာ လာတဲ့အင်္ဂါသား၊ ရန်မှအပြင်ရန်၊ အပြင်လို့ ပြောလိုက်တာနဲ့ သူဟာ အိမ်ထောင်ရေးကိစ္စ မဖြစ်နိုင်တော့ဘူး။ စီးပွားရေးအရ အတိုက်အခံ ပေါ်တာတွေ၊ ငွေအကြွေး ပြဿနာတွေ၊ ပတ်ဝန်းကျင်နဲ့ မသင့်မြတ်တာတွေ၊ အလုပ်ထဲမှာ အဆင်မပြေတာတွေ၊ ရာထူးတက်ဖို့ အသံကြားပြီး မတက်ဖြစ်တဲ့ကိစ္စတွေ၊ ဆွေမျိုးပြဿနာတွေ၊ လူဝင်လူထွက် မကောင်းလို့ဖြစ်တဲ့ ရန်ကိစ္စတွေ၊ ကုန်ရောင်းကုန်ဝယ်ရာက ဖြစ်တဲ့ ရောင်းမှားဝယ်မှား မှုခင်းတွေလာတော့မှာ သေချာတယ်။ တကယ်လို့ သူက သူ့ဇနီးနဲ့ အဆင်မပြေဘူးဆိုရင် ဆွေမျိုးအသိုင်းအဝိုင်း တစ်ခုခုက နှောင့်ယှက်လို့၊ ဝင်ထွက်လို့ မြောက်ပေးလို့ ဆိုတာ သိနေရမယ်။ လင်မယားချင်း ထိပ်တိုက်ဖြစ်တာမျိုး မဟုတ်ဘူး။ ကောင်းပြီ။ သူအညွန့် ဘယ်လိုနေလဲ။

“စတုရန်းမှာ ရှိပါတယ်။ ဒါကြောင့်သူဟာ အညွန့်တလူလူ မဖြစ်နိုင်သေးပါဘူး။”

အေးပေါ့ ဘယ်အညွန့် တက်နိုင်ပါ့မလဲ။ အညွန့်အထက်မှာ တနင်္ဂနွေ မူလဂြိုဟ် ရှိနေတာကိုး ဟုတ်ပြီ။ မတက်တော့ဘူးလို့ အတင်းပြောလို့ရလား။

“အင်း မရနိုင်ပါဘူး အစ်ကို။”

လုပ်စမ်းပါဦးကွ။

“အဲဒီ အင်္ဂါသားနဲ့ အတွင်းမိတ်တော်တဲ့ စိန်ပန်း ကြာသပတေးဟာ တိုင်ထိပ်မှာ အကောင်းဆုံး ရပ်တည်နေတယ်။ ပြီးတော့ အပြင်မိတ်တော်တဲ့ ဆွေသား သောကြာဟာ အထက်သုံးလုံးက ဆပွတ်မှာ ရှိနေတယ်။ ဒါကြောင့် သူ့ရဲ့မိတ်ဂြိုဟ်တွေ အင်အားကောင်းနေလို့ သူပိုးဆိုပက်စက် ဒုက္ခ မရောက်နိုင်ဘူး။ မိတ်ဆွေ အသိုင်းအဝန်းတွေရဲ့ အကူအညီကို တစ်နည်းမဟုတ် တစ်နည်းရလိမ့်မယ်။”

ဒါဖြင့်ကောင်းပြီ။ သူ့မှာ အဆောက်အအုံနဲ့ ပတ်သက်ပြီး အခက်အခဲ ရှိနေပြီဆိုပါတော့ကွာ၊ ဒီမိတ်ဆွေတွေ ကူညီရင် အခြေအနေ ဘယ်နှယ့်လဲ။

“ဒါတော့ မဖြစ်နိုင်ဘူးအစ်ကို။ သေသေချာချာ ပြောရရင် ရာနှုန်းပြည့် မအောင်မြင်နိုင်ဘူး။ သူ့မိတ်ဂြိုဟ်တွေ ကောင်းပေမယ့် အဆောက်အအုံနဲ့ ပတ်သက်တဲ့ တနင်္ဂနွေဂြိုဟ်က အလယ်ကတ္တားမှာ ရှိနေလို့ အကြံ မအောင်နိုင်ဘူး။”

ဟုတ်ပြီ။ အဲသလို မြင်တတ်ရမယ်။ အလယ်ကတ္တား၊ ဂြိုဟ်နေငြား၊ ပျက်ပြား အကြံအစည်ဆိုတဲ့ မူလအခြေခံ လင်္ကာသွား အတိုင်းအဆောက်အအုံ လုပ်ရင်ထိခိုက်မယ်။ မိတ်ဆွေတွေ ဝိုင်းဝန်းကူညီ ပံ့ပိုးရင် ခံသာမယ် ဒီလိုမို့လား။

“ဟုတ်တယ်အစ်ကို။”

ဒီနေရာမှာ အစ်ကို တစ်ခု မှာချင်တာက ပကတိ ဖြစ်စဉ်ကနေ ဝိကတိ ဖြစ်စဉ်ဘယ်လိုနေလဲ ဆိုတာကို ညီလေး အရင်လေ့လာပါ။ အဲဒါကိုမှန်၏၊ မမှန်၏၊ ဖြစ်နိုင်၏၊ မဖြစ်နိုင်၏ ညီလေး စဉ်းစားပါ။ ပြီးတော့ ဒီလိုအခါမှာ ဒီလိုလူမျိုး ဒီလိုဖြစ်တတ်ရင် နောက်ထပ်ဒီအခါမျိုး ဒီလိုလူမျိုး ထပ်လာရင် ဘယ်လိုနေမလဲ။ ဒါကိုလေ့လာပါ။ အခုကြည့်။ အင်္ဂါသားဟာ တနင်္ဂနွေအခါမှာ ရောက်လာတယ်။ ဒါရိုးရိုးအမြင် အင်္ဂါသားဟာသူရဲ့ ဆပွတ်အခါဖြစ်တဲ့ သူရဇ္ဇအခါမှာ ရောက်လာတယ်။ ဒါဟာပညာအမြင်၊ အဲဆပွတ်ဟာ ဘာလဲ။ သားရေးသမီးရေးတို့ စုတ်ကိစ္စတို့နဲ့ ဒွေးရောယှက်တင် ရှိတတ်တဲ့ တည်ရာနေရာ။ ဒါဖြင့် သူဟာ ဇနီးမယား အတွက်လား၊ သားသမီးရေးကိစ္စ ဒါမှမဟုတ် အဲဒီ ပတ်ဝန်းကျင် ကိစ္စတွေ၊ သူ့ပတ်ဝန်းကျင်မှာ ဖြစ်နေပြီး။ ဒါမှမဟုတ်သေးရင် သူကိုယ်တိုင် ဖောက်ပြန်နေပြီလား။ အဲဒီလိုမှ မဟုတ်သေးရင် သူ့ဇနီးနဲ့ သူ့အမေ၊ သူနဲ့ သူ့ယောက္ခ ပြဿနာရှိနေလား ဆိုတာတွေကို ညီလေး ဦးဆုံးစဉ်းစားရမယ် ရန်တော့ရန်၊ ဆပွတ်ရန်၊ ဆပွတ်မိတ် မဟုတ်ဘူး။ ဒါကြောင့် အဲဒီမှာတင် ဟောကွက်ကို စဉ်းစားရမယ်။ ဘာကြောင့်လဲ၊ ထပ်ဖြည့် ပေးလိုက်ဦးမယ်။

သူရဇ္ဇအခါဆိုတာ နံတော်စဉ်အရ တစ်စစီ ကွဲပြားတဲ့အခါဆိုတာ မမေ့ရဘူး။ ဒါဟာ အတွင်းရန် တစ်မျိုးပဲ။ ကွဲကွာခြင်း၊ ခွဲခွာခြင်း တစ်မျိုး ပေါင်းစည်းခြင်းကို ပြင်လို့ မရဘူး။ ဒါက အင်္ဂါသားဟာ သူ့ရဲ့ဆပွတ်အချိန်မှာ ရောက်လာတဲ့ အတွက် ထပ်ပြီးအားဖြည့် ကြည့်ရမယ့် ပညာအမြင်၊ ဟုတ်ပြီလား။ ဒါဖြင့် တနင်္ဂနွေအခါမှာ အင်္ဂါသားလာလို့ ဦးညိုဆိုတဲ့ အပြင်ရန် တော်စပ်ပါတယ်ဆိုပြီး ရန်အခါမှာ လာတဲ့ အင်္ဂါသားလို့ မင်းခုနပြောခဲ့တာ မလုံလောက်တော့ဘူး။ ပုံသေနည်းလို ဖြစ်သွားပြီ၊ တွေ့တယ်မို့လား။

“ဟုတ်တယ်နော် အားလုံးချိန်ထားပြီးမှ အဖြေထုတ်ရမယ့် သဘောပဲ။ တစ်ခုခု လိုနေလို့ လွတ်သွားရင် ဦးညိုဆိုပြီး ပတ်ဝန်းကျင်နဲ့ အတိုက်အခံ ဖြစ်တတ်တယ် ဆိုရုံလောက်နဲ့ ပြီးနေမှာပဲ။ ကျွန်တော် ဆက်ပြောတတ်မှာ မဟုတ်ဘူး။ အစ်ကို လမ်းစ ဖွင့်ပေးလိုက်တော့ တွေးစရာတွေ မြင်လာတယ်။ တနင်္ဂနွေအခါမှာ လာတဲ့အင်္ဂါသားဟာ တြိရန်းမှာ ရှိနေလို့ ဂြိုဟ်တြိရန်း၊ ပျော်စံမြန်းနေ သေကြေပျက်စီး ဆိုတဲ့လင်္ကာအတိုင်းရွတ်ပြီး အမှုဖြစ်မယ်၊ ရောဂါဖြစ်မယ်၊ မီးဘေးသင့်မယ်၊ အသက်အန္တရာယ် ထိခိုက်တတ်တယ်၊ အိမ်ကလူ ထွက်တတ်တယ်ဆိုပြီး အဲဒီ အင်္ဂါသားကို လျှောက်ဟောနေလို့ ဘာဖြစ်တော့မလဲနော် အစ်ကို။ လွဲကုန်မှာပေါ့။”

ဒါကတော့ ကြက်တူရွေး စာအံ ဟောကွက်လို့ ခေါ်တယ်ကွ မောင်အောင်မြတ်ရဲ့၊ ပညာရှင်ကြီးတွေကတော့ မဟုတ်ဘဲနဲ့ ဘယ်ထားခဲ့ပါ့မလဲ။ မင်းပြောသလို ရွတ်ဟော ဟောရင်တော့ လွဲတာပေါ့။ ကြက်တူရွေးစာအံ ဟောကွက်ကတော့ တစ်ချက်မဟုတ် တစ်ချက်ထိ သွားတာမျိုးပဲ။ ငါးခွန်းပြောရင် တစ်ခွန်းတော့ မှန်တာပေါ့။ လင်္ကာရွတ်ပြီး သိမ်းကျုံးဟော ပစ်တာကိုး။ ဇာတ်ကြီးဆယ်ဘွဲ့ ဟောတဲ့ ဆရာကြီးတစ်ယောက် တွေ့ဖူးတယ်။ အသက်ကိုတည် (၁၀) နဲ့စားပြီး တေအကျထွေလှတဲ့ ဘာညာဆိုပြီး ရွတ်တော့တာပဲ။ နားထောင်တဲ့ လူကထိုင်ပြီး နားထောင်နေရ တာပေါ့ကွာ။ ပြီးတော့မှ အဲဒီဟောကွက်ကို သူကဘာသာ ပြန်ပြတယ်။ အင်္ဂဝိဇ္ဇာမှာကျတော့ အဲဒီလို ဟောလို့မရဘူး ညီလေး။ သိမ်းကျုံးဟောလို့ မရဘူး မဟုတ်ဘူး ရပါတယ်။ ဒါပေမယ့် အကျယ် ဖြန့်လိုက်ပြီးမှ အကျဉ်းဆုံးကို ဟောယူရတဲ့ အတတ်ဆိုတော့ လင်္ကာ မရွတ်သင့်ဘူးပေါ့။ မင်းပြောသလို တြိရန်းလင်္ကာကို ရွတ်တာနဲ့ လွဲမကုန်ပါဘူး။ တြိရန်းမှာရှိနေတဲ့ အဲဒီ အင်္ဂါသားဟာ အလုပ်တစ်ခု ကနေတစ်ခုကို ထပ်လုပ်ဖို့ ဒါမှမဟုတ် ပြောင်းဖို့ လာတာဆိုပါတော့။ ဒါဟာ ဂြိုဟ်တြိရန်း ပျော်စံမြန်းနေ၊ သေကြေပျက်စီး ဆိုတာမှန်သွားပြီ။ အလုပ်တစ်ခု ရပ်တယ်ဆိုတာ အဲဒီလို သေခြင်းပဲပေါ့ကွာ။ နောက်အလုပ်သည်သာ ရှင်သန်ခြင်းမို့လား။ ဒါဖြင့်သူဟာ နောက်အလုပ် အစပျိုးဖို့ဖြစ်၏၊ မဖြစ်၏ အလုပ်ကို ခေါင်းမီးတောက်အောင် စဉ်းစားရပြီမို့၊ မီးလည်းတစ်ကြောင်း ဆိုတာလည်း ဟုတ်သားပဲ။ ဒါဖြင့် အလုပ်တစ်ခုကနေ တစ်ခုပြောင်းတာမျိုး ဆိုတာ ကုန်သည်ပွဲစားဖြစ်ဖြစ်၊ ဌာနဆိုင်ရာဖြစ်ဖြစ်၊ လူအဟောင်းကနေ အသစ်တွေနဲ့ ဆက်ဆံရတာမဟုတ်လား။ ခြေနှစ်ချောင်းတို့၊ ခြေလေးချောင်းတို့ ထွက်သွားပြီ။ သူ့မိတ်ဟောင်း၊ ဆွေဟောင်းတွေနဲ့ ခွာရပြီ၊ ခြေနှစ်ချောင်းနဲ့ ခြေလေးချောင်းပြင် ထွက်ဆိုတာရော ဟုတ်နေသားပဲ။ ဒီလိုအလုပ်အကိုင် မတည်ငြိမ်ရင် သူ့မှာတွေးရမယ်။ စဉ်းစားရမယ်။ လုံ့လစိုက်ရမယ်။ အခြေကျအောင် အားထုတ်ရမယ်။ ဒီအခါမှ အလုပ်အတွက် သူ့တက်လမ်းအတွက် သူ့ဦးနှောက်ကို အသုံးချနေရင်း သူ့မှာစားချိန် အိပ်ချိန် မမှန်ကောင်းမမှန် ဖြစ်လိမ့်မယ်။ ဒါဖြင့် ခေါင်းနောက်တာတို့၊ စိတ်မကြည်လင်တာတို့၊ အစာအိမ်ဖြစ်တာတို့ ဖြစ်လာတဲ့အခါ နှိပ်စက်ဝေဒနာ စွပ်စွဲလာအံ့ဆိုတာက မှန်မနေဘူးလား။

“အင်း အစ်ကို ပြောတော့လည်း မှန်နေပြန်ရော။”

အဲသလို မြင်တတ်အောင် ပညာရှင်ကြီးတွေက လမ်းခင်းပေးခဲ့တာပါ ညီလေးရဲ့။ ကြည့်စမ်း၊ ဘယ်လောက် ကြည်ညိုဖို့ကောင်းလဲ။

“ဟုတ်တယ်နော်။”

ကဲ မင်းထပ်တွေးရအောင် ဒုတိယ ဟောကွက်အနေနဲ့ တနင်္လာအခါမှာ လာတဲ့အင်္ဂါသားကို ထပ်ဟောကြရအောင်ကွာ တိုင်ထူ။

လူတစ်ယောက်ဟာ အခါတစ်ခါမှာ ရောက်လာပြီဆိုရင် သူရောက်လာ ရတဲ့အခါဟာ သူနဲ့ ဘယ်လိုသဘောချင်း ဆက်စပ်သလဲ ဆိုတာ အရင်ကြည့်မယ်လို့ အစ်ကို အရိပ်အမြွက် ပြောပြခဲ့ ပြီးပြီနော် မောင်အောင်မြတ်။

“ဟုတ်ကဲ့အစ်ကို၊ ပြောပြီးပါပြီ။”

ဒါဖြင့် တခုထပ်ပြီး ဆုံးဖြတ်ကြမယ်။ အင်္ဂါသားပဲ၊ တနင်္လာအခါမှာ လာတာ။

“ဟုတ်ကဲ့၊ အင်္ဂါသားဟာ သူ့ရဲ့အမြစ်အခါမှာ လာတာဆိုတဲ့ သဘောပေါ့။”

သဘောမဟုတ်ဘူး၊ သူ့ရဲ့အမြစ်အခါ၊ အခိုက်အခါမှာ လာတာ။ ဒါဖြင့် ဦးဆုံး မင်း ဘာပြောမလဲ။

“အခိုက်အခါမှာ လာတော့ အင်္ဂါသား ခိုက်နေတာပေါ့ အစ်ကို။

(ဤသို့ မောင်အောင်မြတ် ဟောလိုက်ပုံမျိုး ကျွန်ုပ်ငယ်စဉ် ကလေးဘဝက ဟောခဲ့ဖူးပါသည်။ ထို့ကြောင့် ညီငယ်လေးဖြစ်သော မောင်အောင်မြတ်ကို လုံးဝ အပြစ်မမြင်တော့ပါ။ သင်ပြသူ ဆရာ၏ လမ်းကြောင်းပေးသော စကားကိုနင်း၍ ဟောသော အဟောပုံမျိုးဖြစ်၏။ ထိုဟောပုံမျိုးကို သင်ကာစ၊ တတ်ကာစ ပုဂ္ဂိုလ်များ အလွန်ဟောလေ့ ရှိ၏။ ယခုဆိုလျှင် မည်သည့်စာအုပ်များတွင် မပါခဲ့ဖူးသော နံတော်စဉ် ဖွင့်ဆိုခန်းများကို (၇) လ တိုင်တိုင် ဝေဆာကျယ်ပြန့်စွာ ဖွင့်ဆိုခဲ့ပြီး ဖြစ်ကြောင်း ပညာယူနေသူတို့ သိပြီး ပညာယူကြပြီး ဖြစ်၏။ ထို့ကြောင့် အခါတစ်ခုကို မြင်လျှင် ရမ်းဟောရန်၊ ရမ်းသုံးသပ်ရန်၊ ရှမ်းသန်းပြောဆိုရန်၊ စဉ်းစားရန် မသင့်ကြတော့ပါ။ အထက်ပါ မောင်အောင်မြတ်၏ ဟောပေါက်တစ်ခွန်းနှင့် ပညာယူနေကြသူ အားလုံးကို သတိပေး ပညာပေးလိုက်သည်ဟု မှတ်ယူပါ။)

ဒီလိုမပြောရဘူးလေ ညီလေး။ အခိုက်အခါမှာ လာတော့ သူဟာ အခက်အခဲတစ်ခုခုကို ရင်ဆိုင်ရတော့မယ် ဆိုတာသေချာပြီ။ ဒါပေမယ့် သူဟာအဲဒီအခါမှာ အညွန့်ဂြိုဟ် နေရာမှာ ရှိနေတယ် ဆိုတာ မမေ့ရဘူး။ အဲဒီ အညွန့်ဂြိုဟ်ဟာ ဘာကို ညွှန်းတာလဲ။

“စီးပွားရေး ကိစ္စတွေကိုပါ။”

 ဒါဖြင့် အဲဒီအင်္ဂါသားဟာ ငွေကြေးရစရာရှိတာ မရတဲ့ ကိစ္စတွေ ဖြစ်ရတော့မယ်။ သူက အခါတိုင်ရဲ့ အထက်မှာကိုး၊ အခါတိုင်ရဲ့ အောက်မှာ ဆိုရင်တော့ သူများကို ပေးစရာရှိတဲ့ ငွေတွေ သူမပေးနိုင်လို့ လာတဲ့ ကိစ္စဖြစ်ရင် ဖြစ်မှာပေါ့။ အခုတော့ အထက်မှာ ဆိုတော့ စဉ်းစားရတော့မယ်။ ငွေကိစ္စ၊ ဘယ်လို ငွေကိစ္စလဲ။ လျှို့ဝှက်သော ဒါမှမဟုတ် လုပ်နေရင်း မြုပ်နေသော၊ ရုပ်လုံး မပေါ်သေးသော၊ ဒါမှမဟုတ် မလုပ်ချင်ဘဲ လုပ်ရသော အကြောင်းကို အခြေခံတဲ့ ငွေကိစ္စ။ အဲ အဲဒါတွေကို ဦးစားပေးပြီး ကြည့်ရတော့မယ်။ ဦးဝေ စံကူးဆိုတဲ့ လင်္ကာအရဆိုရင် ဒါဟာ ဓာတ်ရန် အခါကြီးလို့ ဆိုရမယ့် အင်္ဂါတိုင်ကို ယူရင် တနင်္လာဟာ အခိုက်ပဲ။ ဒါဖြင့်ဘယ်လို ခိုက်လဲ။ အဲဒီတနင်္လာရဲ့ အထက်ကပ်လျက်မှာ သောကြာရှိတယ်။ ဒါတွေက လျှို့ဝှက်တတ်တဲ့ နေရာတွေပဲ။ ဒါဖြင့် သားချင်းဆွေမျိုးလို့ ယူဆရရင် တနင်္လာအခါမှာ ငွေကြောင့်လာတဲ့ အင်္ဂါသားဟာ ဆွေမျိုးသားချင်းကို ခိုးပေးလို့ ဒါမှမဟုတ် ခိုးပေးချင်လို့ ဆွေမျိုးသားချင်းဆီမှာ ငွေအပ်ထားချင်လို့၊ ဆွေမျိုးသားချင်းနဲ့ စပ်တူလုပ်ချင်လို့ ဖြစ်လာတဲ့ ငွေပြဿနာတွေ ပိုက်လာပြီးဆိုတာ ဦးဆုံး သုံးသပ်ရမယ်။

“ဟုတ်ကဲ့။”

ဘာကြောင့်လဲ။ တနင်္လာအခါမှာ လာတဲ့အင်္ဂါသားရဲ့ အပေါ်မှာ သောကြာဂြိုဟ် ကပ်နေတာကိုး။ ဒါဟာ ဆွေသားလို တော်စပ်တဲ့ အပြင်မိတ်ပဲလေ။

“ဒီလိုဆို မိတ်ဆွေတွေက ကူညီနိုင်မှာပေါ့နော် အစ်ကို၊ ဥပမာ သောကြာသားဆို ပိုပြီး ကူညီနိုင်မှာပေါ့။”

ဒါဖြင့် အဲဒီအင်္ဂါရဲ့ အောက်က ကပ်နေတဲ့ စနေသားသမီးတွေကရော မကူညီနိုင်ဘူးလား။ ကူညီနိုင်ပါတယ်။ ဒါပေမယ့် စနေဟာ ဘာလဲ၊ ဆပွတ်အိမ်မှာ ရှိနေတယ်။ ဒါဟာ စုတ်ကိစ္စ၊ သားရေး၊ သမီးရေးကိစ္စကို နွယ်တဲ့နေရာပဲ။ မင်းပြောသလို စနေသားသမီးကများ ကူညီမယ် ဆိုရင် အဲဒီအင်္ဂါသားနဲ့ တစ်ခုခု ပတ်သက်နေပြီ။ နွယ်နေပြီ။ အရှုပ်အတွေး တစ်ခုခု ဖြစ်တော့မယ် ဆိုတဲ့သဘောပဲ။

“စနေသမီး ဆိုရင်တော့ဟုတ်ပါပြီ အစ်ကို၊ စနေသားက ကူညီမယ် ဆိုရင်ကော။”

အဲဒီ စနေသားဟာ စုတ်ကိစ္စ ရှုပ်ထွေးနေတတ်တဲ့ သူမျိုးလို့ပြောရမယ်။ ဘာကြောင့်လဲဆိုတော့ အဲဒီ စနေနဲ့ ခုတို့ပြောနေတဲ့ အင်္ဂါသားနဲ့က စောထွေနွဲ့နှောင်း စုတ်ကောင်းနဂို ဆိုပြီး ကပ်နေတာကိုး။

“ဘာထွေနွဲ့နှောင်း အစ်ကို။”

ဪ် မင်း မသင်ရသေးဘူး။ မကြာခင် လာမယ်။ စောထွေလို့ ခေါ်တယ်။ စုတ်ကိစ္စ အဖွင့် ပေါ့ကွာ။ အဲဒီ စနေသားဟာ အရှုပ်အထွေးလည်း မရှိပါဘူး။ အသက်ကလည်း (၇၀) ကျော်တဲ့ စနေသားပါ ဆိုရင်တော့ စနေသားရဲ့ ပတ်ဝန်းကျင်မှာ ဥပမာ-သားသမီးတွေမှာ အရှပ်အရှင်း ဖြစ်နေပြီ။ ဒီလိုမှ မဟုတ်ရင်တော့ ပြဿနာတစ်ခုခုကို ဖြစ်လာစေနိုင်တဲ့ ကူညီမှုပဲ၊ စနေသားဟာ ကောင်းသည်ဖြစ်စေ၊ ဆိုးသည်ဖြစ်စေ အနည်းဆုံး ပြဿနာတော့ ရှိမယ်။ မှတ်ထား။ အဲဒါတွေက အကြမ်းဖျင်း အခိုက်တနင်္လာ တစ်ခုတည်းကို ချိန်ဆပြီးစဉ်းစားချက်၊ သုံးသပ်ချက်တွေပေါ့ကွာ။ ဒါဖြင့် တနင်္လာအခါကို ဆက်ကြည့် အင်္ဂါသားရဲ့ အညွန့် ဘယ်လိုနေလဲ။

“တြိရန်းမှာပါ အစ်ကို။”

အေး တိုင်ခြေမှာ ရောက်နေတယ်။ အဲဒီ ဗုဒ္ဓဟူးအပေါ်မှာ တနင်္ဂနွေ ကပ်ထားတယ် တွေ့လား။ ဒါကတော့ အညွန့်တူတဲ့ အကြီးအကဲတွေက သူ့ကိုကူညီမယ် ဆိုရင်တောင်မှ အတိုက်အခံရှိနေသေးတယ် ဆိုတဲ့သဘောပဲ။ အင်းဝ ကို။ ဒီသဘောကို ပရိယာယ်နဲ့ ထပ်ကြည့်ရင် ဗုဒ္ဓဟူးဟာ ရွယ်တူတန်းတူ ညီအစ်ကို မောင်နှမကို ဆိုလိုတာကိုး။ အဲဒီညီအစ်ကို မောင်နှမနဲ့ ပတ်သက်ရင် သူ့မှာ အတိုက်အခံ ရှိနေတယ်။ တစ်ဖက် ညီအစ်ကို မောင်နှမတွေက သူ့တို့ဟာသူတို့ ကြုံရတဲ့ (အထက်ကပ်ရန်အင်းဝ) အခက်အခဲကို အကြောင်းပြုပြီး အင်္ဂါသားကို ပြဿနာရှာတတ်တဲ့ သဘောပဲ။ ဒါပေမယ့် အင်္ဂါသားဂြိုဟ် အနေကောင်းလို့ ဘာမဆို သူကသာရမယ်ဆိုတဲ့ အနေအထားတော့ရှိတယ်။

“အခိုက်ဂြိုဟ် တနင်္ဂနွေ ဦးညို ကျတော့ကော အစ်ကို။”

သူ့ရဲ့ အပြင်ရန်ဟာ အခိုက်မှာရှိနေလို့ ရန်တော့ရှိမယ်။ ဒါပေမယ့် ဒီရန်တွေဟာ သူ့ကို ထိပ်တိုက်ပြဿနာ ရှာနိုင်တဲ့ ရန်မျိုးတွေမဟုတ်ဘူး။ ရှိကောင်းရှိမယ် ဆိုရင်လည်း မလိုသူတွေ သူ့ကို လာရင်ဆိုင်တာမျိုး မဟုတ်ဘဲ နောက်ကွယ်ကနေ အတင်းပြောတာတို့၊ သိက္ခာချတာတို့၊ သွားပုပ်လေလွင့် ပြောတာ တို့နဲ့တင် ထပ်တိုးမလာတဲ့ ရန်မျိုးပဲရှိမယ်။ ဦးညိုပေမယ့် အခိုက်ထဲက ဦးညို ဘာမှ မထိခိုက်နိုင်ဘူး။ ဒီနေရာမှာ ဆုံးဖြတ်ရဲတဲ့ သတ္တိရှိရင် ဒေါက်ခနဲ ပြောနိုင်တာမျိုး မင်းကို အစ်ကိုပြောပြ ရဦးမယ်။

တစ်နေ့ အစ်ကို့ဆရာကို မြင်ဖူးချင်လှပါချည်ရဲ့ ဆိုပြီးနာပူလွန်းလို့ သူငယ်ချင်းတစ်ယောက်ကို ခေါ်သွားဖူးတယ်။ သူ့နာမည်က စောဝင်းတဲ့။ ညီလေးကို သင်နေတဲ့ တနင်္လာအခါမှာပဲ ဆိုက်ဆိုက် မြိုက်မြိုက် ရောက်သွားတယ်။ ဟိုကျတော့ အစ်ကို မိတ်ဆက်ပေးလိုက်ပြီးတာနဲ့ ဆရာက သူ့ကိုပြုံးပြီး ကြည့်နေတယ်။ ပြီးတော့မှ မောင်မောင်သန်း မင်းကောင်က လူမသိအောင် မိန်းမကိစ္စ တယ်ရှုပ်သကိုးတဲ့။ အစ်ကိုလည်း သူငယ်ချင်းကို အားနာသွားပြီး မျက်နှာ ဘယ်ထားရမှန်း မသိဘူး။ သူငယ်ချင်းက ဆရာပြောတာ ဟုတ်ပါတယ်လို့ ဝန်ခံတယ်ဟေ့။

“ဟာ တယ်ဟုတ်ပါလား။”

အေးနေဦး။ ဘာထပ် ပြောပြန်သလဲဆိုတော့ သူရှုပ်တာ လူကြီးတစ်ယောက်နဲ့ ပတ်သက်ရင် ပတ်သက်၊ မပတ်သက်ရင် သူ့ထက် အသက်ကြီး ရမယ်တဲ့။ သူငယ်ချင်းကလည်း ဟုတ်ပါတယ်တဲ့ မောင်အောင်မြတ်ရေ။ ဟုတ်ရင်သူနဲ့ ရှုပ်တဲ့ သူဟာ ရေမှုတ်တစ်ဖက် မီးစတစ်ဖက် စိတ်မျိုးရှိတဲ့ မိန်းမစားမျိုးကွ။ ဟုတ်မဟုတ် မင်းကောင်ကို မေးကြည့်လိုက်တဲ့။ ဟိုကောင်ကလည်း ဟုတ်ပါသတဲ့ကွာ။ ကျွန်တော်ဆရာ့ကို မလိမ်ရဲပါဘူးဆိုပြီး ထိုင်ကို ရှိခိုးတော့တာပဲ။

“ဟောချက်များ တန်းနေတာပဲနော်။”

အေးကွ အစ်ကိုလည်း ထပ်မေးကြည့်တော့ စောဝင်း ပြောပြတာတွေဟာ ဆရာပြောခဲ့တဲ့ အတိုင်း သည်၏တောင် မလွဲချင်ဘူး။ ဒါနဲ့ပဲ ဆရာရယ်မယ့် ပြုံးမယ့်အချိန်ကို မသိမသာ စောင့်ပြီးမှ ဆရာဟောနည်းကို အစ်ကို မေးကြည့် ပညာယူ တော့တာပေါ့။ အဲဒီမှာ ဆရာက ဘာပြောဆိုတော့ အင်္ဂဝိဇ္ဇာဟောတယ် ဟောတယ်နဲ့ မင်းက ဘာဟော နေတာလဲ။ လူဆိုတာ ကိုယ့်ကိုယ်ကိုယုံမှ ကိုယ့်စကားကို ကိုယ်ယုံမှာ။ အဲဒီလို ယုံနိုင်လောက်အောင် ကိုယ့်ကိုယ်ကို လေ့ကျင့်ယူရတယ်ကွ။ (သမာဓိ ထူထောင်ခြင်းကို ဆိုလိုသည်)။

အခုကြည့် မင်းသူငယ်ချင်း စောဝင်း လာတာ တနင်္လာအခါမှာ တနင်္ဂနွေ ခိုက်နေတယ်။ အဲဒီ ခိုက်နေတဲ့ တနင်္ဂနွေဟာ သူ့နံအင်္ဂါရဲ့ ဆပွတ်ပဲ။ စုတ်ကိစ္စပဲ။ အခိုက်မှာ စုတ်ကိစ္စရှိတာ လျှို့ဝှက်တဲ့ စုတ်ကိစ္စပေါ့ဟ။ စောဝင်း ဘယ်လူသိ ခံပါ့မလဲ။ ပြီးတော့ တနင်္ဂနွေဟာ အင်္ဂါထက် ကြီးတဲ့ဂြိုဟ်၊ ဒါမှမဟုတ် အကြီးအကဲဂြိုဟ်။ ဒါကြောင့် အကြီးအကဲနဲ့ မပတ်သက်ရင်တောင် သူ့ထက် အသက်ကြီးရမယ်။ ပြီးတော့ အဲဒီ တနင်္ဂနွေရဲ့ အထက်မှာ အောင်ပ ဆိုတဲ့မိတ် ကြာသပတေးနဲ့ တနင်္ဂနွေရဲ့ အောက်မှာ အင်းဝ ဆိုတဲ့ရန် ဗုဒ္ဓဟူးက ညှပ်ထားတယ်။ မိတ်တစ်ဖက်၊ ရန်တစ်ဖက် ညှပ်ခံထားရတဲ့ တနင်္ဂနွေမို့ မီးစတစ်ဖက်၊ ရေမှုတ်တစ်ဖက်လို့ ငါပြောခဲ့တာပဲ၊ နောက်အင်္ဂါသား လာရင်တော့ ဒီဟောပေါက်ကို ငါပြောချင်မှ ပြောတော့မှာတဲ့။

“တစ်ခါတည်း ပိတ်သွားတယ်နော် အစ်ကို။”

အေး အစ်ကိုလည်း ဆက်မမေးရဲတော့ဘူး။ သူ့အကြောင်းလည်း မင်းသိသားပဲ။ သူက သူ့ကိုယ်သူ သိပ်ယုံတာကွ။ ဟောရင် ဘယ်မျက်နှာမှ မကြည့်ဘူး။ တစ်ချက်တည်း ထင်ရာကို စွတ်ပြောထည့်လိုက်တာ ဒေါက်ခနဲပဲ။ တစ်ဖက်လူ ဘာလုပ်လို့ ဘာကိုင်ရမှန်းတောင် မသိတော့ဘူး။ အစ်ကိုတို့ ဟောသလို ဟိုဒီငိုက် မရှိဘူး။

အစ်ကို ဆိုလိုချင်တာက ဆုံးဖြတ်ရဲတဲ့ သတ္တိရှိရင် ဒေါက်ခနဲ ပြောနိုင်တယ်ဆိုတဲ့ အင်္ဂဝိဇ္ဇာပညာရဲ့ အစွမ်းတန်ဖိုး ကြီးမားပုံကို ပြောတာပါ။ ညီလေး အားကျအောင်လို့။

“ဒါပေမယ့် အစ်ကိုရယ်၊ လူ့သက်တမ်းအရ ဖြတ်သန်းတဲ့ နှစ်တွေမှ မညီမျှဘဲကိုး။ တစ်နေ့ ဆရာကြီးလို အရွယ်ရောက်လာရင် ကျွန်တော်လည်း အခုလို ဒေါက်ခနဲ ပြောနိုင်ရမှာပေါ့။”

အေး အတွေးအခေါ်ဆိုတာ တစ်ထပ်တည်း မတူညီနိုင်ဘူး။ တိုက်ဆိုင်တာမျိုး ရှိတယ်။ ပညာကတော့ ဒီပညာပဲ။ ဒီနေရာမှာ အတွေ့အကြုံ စကားပြောတာပဲ။ အတွေ့အကြုံများလေ၊ ဆုံးဖြတ်ရဲတဲ့ သတ္တိရှိလာလေပဲ။ ဆုံးဖြတ်ရဲဖို့ ဆိုတာကလည်း ယုံကြည်ချက်အပေါ်မှာ မူတည်တယ်။ ကြိုးတန်းပေါ်မှာ လမ်းလျှောက်တဲ့ သူက သူ့ကိုယ်သူ ယုံပြီးသားကွ။ သူတက် လျှောက်ရင် ကြိုးပေါ်က သူ မကျနိုင်ဘူး ဆိုတဲ့ယုံကြည်ချက်၊ စိတ်၊ သတ္တိက သူ့မှာ ရှိပြီးသားပဲ။ အဲဒါကိုက သူ့ရဲ့အောင်မြင်မှုပဲ ညီလေး စဉ်းစားကြည့်။

အင်္ဂဝိဇ္ဇာပညာဟာ အင်မတန်မှ ဂဏန်း တည်ဆောက်ပုံနည်းတယ်။ (၇) လုံးပဲရှိတယ်။ ဒီ (၇) လုံးနဲ့ လူတစ်ယောက်ကနေ လူတစ်ထောင်၊ တစ်သောင်း၊ တစ်သိန်းကိုလည်း ဟောနိုင်တယ်။ တစ်ကမ္ဘာလုံးက နာမည်ပညတ်ရှိပြီးသား လူတွေကိုလည်း ဟောနိုင်တယ်။ ဒါဟာ တို့အင်္ဂဝိဇ္ဇာ ပညာရဲ့ သတ္တိပဲ။

“အဲဒီလို နာမည်ရှိပြီးသား လူတွေကို ဟောနိုင်တယ် ဆိုကတည်းက နာမည်ပညတ်ရှိတဲ့ လူသားတိုင်းရဲ့ ဖြစ်စဉ်တွေကို သိနေတာပေါ့နော် အစ်ကို။”

အေးပေါ့ကွာ။ ကိုယ့်ကိုယ်ကို ယုံကြည်ဖို့ သတ္တိရှိဖို့ပဲ လိုတယ်။

“စိတ်ချပါ အစ်ကိုရဲ့ ကျွန်တော် ကြိုးစားပါ့မယ်။”

ကောင်းပြီ၊ အဲဒီလိုတွေ ဒိုးခနဲ ဒေါက်ကနဲ ဟောနိုင်စွမ်းတွေ အင်္ဂဝိဇ္ဇာပညာရဲ့ ကောက်ကြောင်းတွေ၊ အယူအဆတွေ ဒီပညာမြင်တတ်ရမယ့် အမြင်တွေ ရှိနေသေးတယ် ညီလေးရဲ့။ ဒါတွေကိုလည်း မင်းသိထား ရလိမ့်မယ်။ ဒီဥပဒေသတွေကို မသိရင်လည်း နဝေတိမ်တောင် ဖြစ်နေတတ်တယ်။ ဒါကြောင့် ဒီဥပဒေသတွေထဲက တစ်ကွက်ချင်း၊ တစ်ဆင့်ခြင်း မင်းသိလာ နိုင်လောက်တဲ့အထိ အစ်ကိုပြမယ်။ ကိုင်း ထပ်မှတ်ရအောင် ခေါင်းစဉ်ရေး။ ","imagelink":"https://i.pinimg.com/736x/ae/fb/34/aefb340f1b5161c212746db6288f077b.jpg",
"openlink":"",
"notetext":"",
"videolink":""},
{
"title":"ဦး(အုံး)-သူရဇ္ဇအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"ဦး(အုံး)တနင်္ဂနွေနေ့။ သူရဇ္ဇအခါ ဖွင့်ဆိုချက် = တေဇောဓာတ် လောင်ကျွမ်း တော်မူသောအခါ။

ဟုတ်ပြီ။ အုံးခြိမ့်လျှံညီ၊ ဓာတ်ကသီး၊ ဓာတ်မီးတေဇောထလို့ ရှေးပညာရှိကြီးတွေ ထားရစ်ခဲ့တဲ့ တနင်္ဂနွေ (သူရဇ္ဇအခါ) ကိုတောင် ရောက်လာပြီ။ တို့ဘုရားရှင်ဟာ ကဆုန်လပြည့်ကျော်ပြီး တနင်္ဂနွေနေ့မှာ တေဇောဓာတ် လောင်ကျွမ်းတော်မူခဲ့လို့ မူလရုပ်ကနေ ဓာတုရုပ်ကို ပြောင်းတော်မူတဲ့ အခါလို့ပြောရမယ်။

အဲဒါကို လယ်တီဆရာတော် ဘုရားကြီးက နိဗ္ဗူစံပြီ၊ ရှုမအီသား၊ သိင်္ဂီရွှေလှော်၊ အလောင်းတော်ကို ထိုရော် ကဆုန်လဆုတ်ကြုံ၍ ဂဠုန်နေ့ဝယ်၊ ခိုးငွေ့မနော၊ ဓာတ်တေဇောလျှင်၊ ရှင်စောဉာဏ်စက်၊ ဓိဋ္ဌာန်ချက်ဖြင့်၊ လျှံတက်ကော်ရော်၊ မီးပူဇော်သည်၊ မွေတော်ရှစ်စိတ် ကြွင်းတယ်ကိုလို့ တနင်္ဂနွေနေ့မှာ တေဇောဓာတ် လောင်ကျွမ်းတော် မူခဲ့ပုံကို မျက်စိထဲ ပေါ်လောက်အောင် ပူဇော် ပြခဲ့တယ်ကွ။ နံတော်စဉ်ကို လိုက်စားသူဟာ လယ်တီဆရာတော် ဘုရားကြီး ပူဇော်ထားတဲ့ နေ့ခုနှစ်နေ့ ဘုရားရှိခိုးကို အလွတ်ကို ရနေသင့်တယ်။ ဖြစ်တော်စဉ်တွေကို အကျဉ်းချုံ့ထားတာမို့ သိပ်ပညာရတယ်။ ဗဟုသုတရတယ်။

မြတ်စွာဘုရားရှင် မူလရုပ်ကနေ ဓာတုရုပ် ပြောင်းလဲသွားတဲ့အခါမှာ ဓာတ်တော် မွေတော်များ အစုစု အကွဲကွဲ အပြားပြား ဖြစ်ကုန်ကြတယ်လေ။ ဒါကြောင့် လူကိုဖွဲ့ဆိုပြရင် ရှိတဲ့ပစ္စည်းဥစ္စာ၊ ရတနာတို့ တကွဲတပြားစီ ဖြစ်နေကြတာတွေ၊ လက်ရှိနေရာကနေ နောက်တစ်နေရာ ပြောင်းရွှေ့ပြီး၊ အဲဒီမှာ ခေါင်းချတဲ့အထိ နေရမှာတွေ စီကာပတ်ကုံး ပြောနိုင်ရမယ်။

ခုနစ်ပြည်ထောင် မင်းသားတွေဟာ ဓာတ်တော်မွေတော်တွေကို ပူဇော်ဖို့ ဘယ်သူက စီစဉ်ပေးလဲ။ ဒေါနပုဏ္ဏား။ အဲဒါ ဒီသူရဇ္ဇအခါရဲ့ အဓိကအကြောင်းကြီးပဲ။ ဒါပေမယ့် အဲဒီ စနေသား ဒေါနပုဏ္ဏားဟာ ဝေခြမ်းရုံတင် မကဘူး။ သူ့ဆံကျစ်ထဲ ပါအောင်လည်း ယူတယ်။ ဒါကြောင့် အဲဒီအချိန်မှာ ပေါ်လာတဲ့ စနေသား မှန်သမျှကို ရမ်းယုံလို့ မရဘူး။ သူခိုးလို့လည်း တရားသေပြောလို့ မရဘူး။ အားလုံးကို လက်ဝါးကြီးအုပ်ဖို့ ကြိုးစားနေတာက ပိုမှန်လိမ့်မယ်။ ဒါကြောင့် လူဝင်လူထွက် သတိထားရတဲ့ အခါလို့လည်း ပြောလို့ရတယ်။ ဒါကို အင်္ဂဝိဇ္ဇာပညာ ကောက်ကြောင်းနဲ့ ဝေါဟာရ လှလှသုံးပြီး ဆီလျော်အောင် ဘာသာပြန်ပေးရမယ်။ မူလရုပ်ကနေ ဓာတုရုပ် ပြောင်းတော်မူလို့ ဓာတ်တော်မွေတော် တစ်စစီပြန့်ကြဲတယ်။ ဒေါနပုဏ္ဏား ရောက်လာတယ်။ ချယ်လှယ်တယ်။ ဓာတ်တော် မွေတော်တွေဟာ အတိုင်းတိုင်း အပြည်ပြည်ကို ရောက်သွားကြပေမယ့် အဲဒီအရပ်တွေမှာ အပူဇော်ခံဖြစ်ခဲ့ရတယ်။ ဒါလည်း မမေ့ရဘူး။

“မမေ့ပါဘူး အစ်ကို။”

အေး မမေ့ရင် တနင်္ဂနွေအခါ အုံး (ဦး) ဆိုတဲ့ နံတော်စဉ် ပညာခန်းကိုပြောမယ်။ ထုံးစံအတိုင်း ကိုယ်တွေ့လေးတွေထဲက နံတော်စဉ် သန့်သန့်လေးနဲ့ ပိုင်းခြားခဲ့ရတဲ့ အတွေ့အကြုံတွေကို ညီလေးနားထောင်။ နံတော်စဉ်အရ ဓာတ်တော် မွေတော်များ တစ်စီဖြစ်ခဲ့ရသော တေဇောဓာတ် လောင်ကျွမ်းတော် မူသောအခါဟု ပညတ်ထားသည်။ 

“အစ်ကိုက လူတွေကို အကြံပေး အခါပေး နေတဲ့ပုဂ္ဂိုလ်ဆိုတော့ ဒီအဖြစ်အပျက်တွေက အများကြီးလာမှာပဲနော်။ ဒါပေမယ့် ကျွန်တော် တစ်ခုအံ့သြနေတယ်။ တိုင်ဟောခြင်းတွေနဲ့ နံတော်စဉ် ဟောခြင်းတွေကို အစ်ကို တစ်ခြားစီပိုင်းခြား မှတ်သားထားနိုင်တယ်နော်။ ရောထွေး မသွားဘူး။ ဘယ်တုန်းက ဘယ်လို ဘာညာဆိုပြီး ဒေါက်ခနဲပဲ။”

နည်းနည်းတော့ စဉ်းစားထားရတာပေါ့ ညီလေးရာ။ ညီလေးကို ဒီနေ့ သင်တော့မယ့် သင်ခန်းစာဟာ ဘာဆိုတာ အရင် စဉ်းစားထားလိုက်တယ်။ ပြီးရင် ကြုံခဲ့ရတာလေးတွေကို ထပ်စဉ်းစားရတယ်။ လိုအပ်ရင် အစ်ကို တွက်ထားခဲ့တဲ့ အထဲက အတွေ့အကြုံတွေ ပြန်ရှာရတယ်။ မဆီလျှော်ရင် မပြောဘူး။ နံတော်စဉ် သင်ဖို့ရှာရင် ပကိဏ္ဏကဟောကိန်းနဲ့ ဟောခဲ့ရတဲ့ အတွေ့အကြုံတွေကို ထည့်မစဉ်းစားတော့ဘူး။ နံတော်စဉ် ဟောတယ်ဆိုတာ ဘယ်ဗုဒ္ဓဟူးဂြိုဟ်က ဘယ်တိုင်ခြေရောက်ပြီး ဘယ်အင်္ဂါဂြိုဟ်က တိုင်ထပ်မှာပေါ်လို့ ဘာညာဆိုတဲ့ ဂဏန်းတွေ ဂြိုဟ်တွေ ထည့်ဟောလို့ရတာမှ မဟုတ်တာ။

ဒါနံတော်စဉ် မပိုင်လို့ ဂဏန်းလျှောက်ထည့် ဟောတယ် ခေါ်တယ်ကွ။ ဖြစ်ရမှာက သူ့အပိုင်းနဲ့ သူပေါ့။ အဲဒီမှာ ညီလေးကို သင်ပေးဖို့ အစ်ကိုမှာ ဘယ်လောက်စဉ်းစားရတယ် မှတ်လဲ။ စကားအရာမှာ နားလည်လွယ်အောင် ပညာနဲ့ ယှဉ်ရတဲ့ အဖွင့်တွေ ရှိတယ်။ ဖြစ်စဉ်တွေ တူတာရှိသလို မတူတာတွေလည်း ရှိတယ်။ ContrastLead ဆိုတဲ့ဘနှိုင်းယှဉ်မှုအဖွင့်တွေ၊ QuotationLead ဆိုတဲ့ အကိုးအကာအဖွင့်တွေ၊ FreakLead ဆိုတဲ့ မူသစ်ထွင်အဖွင့်တွေဆိုတာ လည်းရှိတယ်။ စာရေးသားရင်လည်း ဒီလိုပဲ။ ဒါတွေကို ညီလေး ကျွမ်းကျင် လိမ္မာအောင် တွေးတောတတ်လာတဲ့ အထိပြောပြရမှာက သင်ကြားပေးသူ အစ်ကိုရဲ့ တာဝန်ပဲ။ ပညာဖွင့် မလိုလိုနဲ့ ပြန်ပိတ်သွားတာမျိုးဟာ ဆရာကောင်း ဆရာမြတ် မပီသဘူး။ အစ်ကိုလည်း မလုပ်ဘူး။ ဒီနေရာမှာ ပြောစရာရှိတယ်။ လွှတ်ပေးပြီး ဖွင့်ပေးလိုက်ရင် တစ်နေ့ကျ တပည့်ဆိုတာ အာခံတတ်တယ်ဆိုတဲ့ အစွဲကြီးပဲ။ ဒီအစွဲကြီးကို ဒီကနေ့ ၂၁ ရာစုမှာ အစ်ကို တော်လှန်တယ်။ ဆရာဆိုတာ တပည့်ရဲ့ အနေအထား၊ အခြေအနေ၊ စိတ်သဘာဝ ဖြတ်သန်းနေတဲ့ ဘဝ၊ ဖြတ်သန်းနိုင်စွမ်းမယ့် ဘဝဆိုတာတွေကို အရင်အကဲခတ် နိုင်ရမယ်ကွ။ လူမြင်တိုင်း ရမ်းသင်ပေးရင်တော့ ဘယ်ဖြစ်ပါ့မလဲ။ အဲခုန ပြောသလို တပည့်ကို ထဲထဲဝင်ဝင် အကဲခတ်ပြီး သင်ပြပြီဆိုပါစို့။ ဆရာက (၁၀) မိုင်ကို ဒီလိုပြေးရတယ် ဆိုပြီးတပည့်ကို ပြလိုက်ပါပြီတဲ့။ တပည့်က လိုက်ပြေးလို့ (၁၀) မိုင် ရောက်ရင် ဆရာမိုင် (၂၀) ရောက်သွားပြီ ဆိုတာ သတိမထားမိကြလို့ပါကွာ။ ဆရာဆိုတာ တပည့်ထက် အမြဲတစ်ကွက် ပိုတတ်လို့ ဆရာလုပ်တာပေါ့ကွ။ ဟုတ်ဖူးလား။

“ဟုတ်ပါတယ် အစ်ကို။”

အေး အစ်ကို မင်းကို ခဏခဏ သတိပေးလို့ နားပူတယ် မထင်နဲ့။ ဘောင်မခတ်ထားရင် အံဝင်ခွင်ကျ မလှတတ်ဘူး။ ဘယ်လို အံမဝင် ခွင်မကျ တတ်သလဲဆိုတော့။ အစ်ကိုတို့ ဆရာတစ်ဦး ပြောခဲ့ဖူးသလို ပေါ့ကွာ။

နံတော်စဉ် ပညာခန်းမို့ ကြုံတုန်း ပြောရဦးမယ်။ ဘုရားရှင် တောထွက် တော်မူတယ်ဆိုတာကို ဘယ်လို ဘာသာပြန်လဲဆိုတော့ Buddha is goingout to the forest တဲ့။ ဘုရားရှင် ဃနာနို့ဆွမ်း ဘုန်းပေးတော်မူတာကို HereBuddha is eating milkrice တဲ့။ ဘုရားရှင် သာဓုသုံးကြိမ် ခေါ်တော်မူတယ် ဆိုတာကျတော့ Here Buddha said OKOKOK တဲ့။

ကြည့်စမ်း။ ဒါဟာ သိပ်ဘာသာပြန် ချင်လွန်းလို့ ဖြစ်ချင်ရာဖြစ် ဘာသာပြန် ရမ်းပြောတာကို ဆရာပြောပြခဲ့ဖူးတဲ့ ပညာပေး ဟာသနှော၊ အရမ်းဘာသာပြန် စကားလုံးလေးတွေပဲ။ မှတ်သားဖို့ ကောင်းတယ်။ ဒါကြောင့် တပည့်တစ်ဦးဟာ လက်ထွက်မကောင်းရင် ဆရာသိပ်ထိခိုက်တယ်။ အံဝင်ခွင်ကျ မလှတတ်ဘူး။ အခြေခံမကောင်းရင် အဲဒီလို ဖြစ်သွားတတ်တယ်။ ဒါကြောင့်ညီလေးကို မီးနာတဲ့ သံချောင်း၊ ဓားကောင်း ဖြစ်ရစေ့မယ်ဆိုတဲ့ သဘောနဲ့ အစ်ကို အထပ်ထပ်ခေါင်းထဲ ရိုက်သွင်း ပေးနေရတယ်ဆိုတာ သဘောပေါက်လား။

“ပေါက်ပါတယ် အစ်ကို။ အတွေးအခေါ်မပါဘဲ တော်ရုံသင်ပေးတာ မဟုတ်တဲ့ အစ်ကို့ရဲ့ ကျေးဇူးတရားကိုလည်း ကျွန်တော် နားလည် နေပါတယ်။”

ဟုတ်ပြီ၊ ကဲဆက်မယ်။ ဟိုတုန်းက နံတော်စဉ်ကို အစ်ကိုသင်ယူပြီး လက်တွေ့ဟောနေရတဲ့ အခါတုန်းကပေါ့ကွာ။ တစ်နေ့ လူသုံးယောက် ရောက်လာကြတယ်။ သူတို့လာတဲ့ကိစ္စက စားသောက်ဆိုင်ကိစ္စ၊ အစုစပ်ရှယ်ယာ လုပ်ကြတာနော်။ သေးသေးကွေးကွေး မဟုတ်ဘူး။ ပထမတော့ အရမ်းလူဝင်တာပဲတဲ့။ နောက်တော့ လူနည်းနည်း အဝင်ကျဲသွားလိုက်တာ လေးငါး ခြောက်လလောက် ရှိပြီဆိုပြီး လာတိုင်ပင် ကြတယ်။ သူတို့လာတိုင်ပင်တဲ့ အဓိက အကြောင်းကတော့ ငွေထပ်ထည့်ကြဖို့ပဲ။ အောင်မြင်၊ မအောင်မြင်ပေါ့ကွာ။ ရှိတာ ထုခွဲထည့်ရမယ့် လူရှိသလို သူများဆီက နည်းနည်းဆွဲရမယ့် လူလည်းရှိတယ်။ စွန့်စားကြမယ့် သဘောပေါ့။ သူတို့ လာတိုင်ပင်တာက တနင်္ဂနွေနေ့ ညနေစောင်း သူရဇ္ဇအခါကြီး။ နံတော်စဉ်နဲ့ ကြည့်ရရင် ပေါင်းစပ်လို့ မရတဲ့အခါကြီး။ အစ်ကိုကလည်း နံတော်စဉ်ကို အဟောကျင့်နေစဉ် ကာလဆိုတော့ အဲဒီလုပ်ငန်းကို ရပ်လိုက်ပြီးပြန်ခွဲယူ၊ ကိုယ့်စီးပွားကိုယ်လုပ်ကြဖို့ပဲ တိုက်တွန်းလိုက်တယ်။ သူတို့လည်း တွေဝေသွားကြတယ်။ ဒါနဲ့ မအီမလည်နဲ့ ပြန်သွားကြတာပေါ့။ နောက်နေ့တစ်ခါ လာတိုင်ပင်ပြန်တယ်။ မကျေနပ်ကြဘူး ထင်ပါရဲ့။ တိုက်တိုက်ဆိုင်ဆိုင် သူတို့လာတိုင်ပင်ချိန်ကျမှ အိမ်နားက ဆရာမတစ်ယောက် နယ်ပြောင်းဖို့ ပစ္စည်းတွေကားပေါ်တင်ပြီး မိသားစုကို နှုတ်ဆက်နေချိန်ဖြစ်တယ်။ အစ်ကိုတောင်မှ ဆရာမကို လမ်းထွက် နှုတ်ဆက်နေတယ်။ အဲဒီအချိန် အဲဒီ သုံးယောက်လာတာ။ ဒါနဲ့ မေးကြည့်တော့ ထုံးစံအတိုင်း ယတြာဘာညာလုပ်ပြီး၊ လူဝင်အောင် ထပ်လုပ်ချင်တယ်။ ငွေထပ်ထည့်မယ်ပေါ့ကွာ။ မနေ့ကလိုဘဲ အစ်ကို ထပ်တိုက်တွန်း လိုက်ရပြန်တယ်။ နိမိတ်က လူစုကွဲ နိမိတ်လေ။ ဒါသူရဇ္ဇအခါ နိမိတ်ပဲကိုး။

ဒီလိုနဲ့ ပြန်သွားကြပြီး မေ့မေ့ပျောက်ပျောက် ပေါ့လေ။ တစ်နှစ်လောက် အကြာမှာ သူတို့ထဲက တစ်ယောက်ပေါ်လာတယ်။ အစ်ကိုတောင် သိပ်မမှတ်မိတော့ဘူး။ သူက ဘာပြောလဲဆိုတော့ ဆရာ့စကားကို နားထောင်ပြီး ရှယ်ယာခွဲလိုက်ကြတယ်တဲ့။ ပြီးတော့ လူချင်းအဆက်အသွယ် ရှိကြပေမယ့် စီးပွားမစပ်ကြတော့ဘဲ ကိုယ့်စီးပွားကိုယ် တစ်မျိုးစီ ထောင်ကြတာ အနည်ထိုင် အခြေကျသွားကြပြီတဲ့။ ဒါကြောင့်ဆရာ့ကို ကျေးဇူးတင်ပါတယ်တဲ့။ ခုလာတာ သူ့လုပ်ငန်းထပ်ချဲ့ဖို့ နာမည်တစ်ခု ပေးချင်လို့ လာတာပါဆိုပြီး ပြောတယ်ကွ။ အစ်ကိုလည်း ဝမ်းသာသွားတာပေါ့။ ဒါဟာ သူရဇ္ဇအခါရဲ့ သတ္တိပဲကွ၊ တစ်စစီ တစ်ကွဲစီဖြစ်ကို ဖြစ်ရမယ့်အချိန်၊ ဖြစ်မှကောင်းမယ့်အချိန်၊ ဒီအချိန်မှာ ပေါင်းစပ်လို့ ဘယ်ရနိုင်ပါ့မလဲ ညီလေးစဉ်းစားကြည့်။

“တော်တော်လေး တွေးခေါ်မှ အဖြေထုတ်နိုင်မယ်နော် အစ်ကို။ ရုတ်တရက် တွေးရင် မလွယ်လှဘူး။”

ဒါ ညီလေး ညံ့လို့မဟုတ်ဘူး။ ညီလေးက ခုမှသင်ယူတဲ့ အဆင့်ပဲရှိသေးတာကိုး။ နောက်တော့လည်း မင်းရဲ့ အတွေးအခေါ်ဟာ အတွေ့အကြုံတွေပေါ် မူတည်ပြီး ရှင်သန် ထက်မြက်လာမှာပေါ့။

ကဲနောက်ထပ် အတွေ့အကြုံလေး တစ်ခုကလည်း ဒီလိုပဲရှယ်ယာကိစ္စ၊ သူတို့က နှစ်ဦးပေါင်းလုပ်တာ၊ လုပ်တာကားလုပ်ငန်းကြီး၊ လုပ်ငန်းကြီးလို့ ပြောရလောက်အောင် ကားဂိတ်ဖွင့်ပြီး ထောင်ထားတာကို သုံးစီးရှိတယ် အဝေးပြေးကားတွေ။ သူတို့လာတဲ့ လိုရင်းကိစ္စက ငွေကြေးချမ်းသာတဲ့ လူမျိုးကွဲတစ်ဦးကို ရှယ်ယာခေါ်ဖို့ပဲ။ အဲဒီလူမျိုးကွဲက အတော်ချမ်းသာတယ်။ အဆက်အသွယ်ကလည်း နိုင်ငံခြားထိတောင် ပေါက်တယ်လို့ပြောတယ်။ ဟိုတုန်းခေတ်က နိုင်ငံခြားအထိပေါက်တယ်ဆိုရင် သိပ်အထင်ကြီးကြတာကိုးကွ။ သူတို့ အဲဒီလို လာတိုင်ပင်တဲ့ အချိန်ဟာ တနင်္ဂနွေအခါပဲ။ နေ့တော့ မမှတ်မိတော့ဘူး၊ နံတော်စဉ် ဟောနေတဲ့ အခါကိုပဲ မှတ်မိတော့တယ်။ အဲဒီအခါမှာ လာတာမို့ အစ်ကိုက တားလိုက်တယ်။ နှစ်ယောက်ပဲလုပ်ပါ၊ အောင်မြင်နေလျက်သားနဲ့ မစပ်ချင်ပါနဲ့ဘာညာပေါ့။ ဒီလိုပြောတာကို လာတဲ့နှစ်ယောက်ထဲက တစ်ယောက်က လက်ခံတယ်၊ တစ်ယောက်က ငွေကြေးအားကောင်းတဲ့ လုပ်ငန်းရှင် ဖြစ်နေလို့လား မသိဘူး။ မောက်မောက်မာမာပဲ။ သူ့ဟာသူ ဘယ်လောက် ချမ်းသာချမ်းသာ အစ်ကိုကတော့ အင်္ဂဝိဇ္ဇာပညာအပေါ်မှာ သစ္စာရှိလို့ အားနာပါးနာနဲ့ ခေါင်း မညိတ်လိုက်ဘူး။ အဲဒီ လူမျိုးကွဲ ရှယ်ယာဝင်လာရင် လုပ်ငန်းပြောင်းဖို့တွေ ဖြစ်လာလိမ့်မယ်လို့ပဲ ပြောလိုက်တယ်။ နောက်တော့ မကြာပါဘူး။ အဲဒီလူတွေပဲ ဟိုလူမျိုးကွဲ ဒုက္ခမခံနိုင်လို့ လာတိုင်ပင်ကြပြန်တယ်။ ဒါပေမယ့် လွန်သွားပြီ။ ဒါကြောင့် တစ်နှစ်မပြည့်ခင်မှာ ဟိုလူမျိုးကွဲက သူတို့ကို ငွေအမ်းထုတ် လိုက်တော့တယ်။ အမျိုးမျိုးပညာပြပြီး စိတ်ဓာတ် စစ်ဆင်ရေးနဲ့ လုပ်ငန်းအပိုင်စီး သွားတာပေါ့ကွာ။ ဟိုလူတွေကလည်း ဖရိုဖရဲ ဖြစ်ကုန်တာပေါ့။ ဂိတ်ခွဲ လေးတွေ ပြောင်းထောင်၊ ကသိကအောက်တွေဖြစ်နဲ့ နည်းနည်းယိုင် သွားကြတာပေါ့။ ဒါဟာ အုံး (ဦး) ဆိုတဲ့ နံတော်စဉ်ကိန်း သတ္တိပဲ။ နံတော်စဉ်မှာ ဒေါနပုဏ္ဏား ဝင်ပါလာတယ်လေ။ သူစီစဉ်သမျှကို အတိုင်းတိုင်း အပြည်ပြည်က ပုဂ္ဂိုလ်တွေ ခံခဲ့ရတာမို့လား။ ဒီနိမိတ်က ဘယ်ပြေးမလဲ။

“အင်း ဒါလည်း တွေးမှ ရေးရေးပေါ်လာတာ အစ်ကိုရေ။ သိပ်တော့မလွယ်ဘူး။”

ကဲ နောက်တစ်ခု ထပ်ပြောမယ်။ ဒီတစ်ခါတော့ လုပ်ငန်းမဟုတ်တော့ဘူး။ လူမှုရေးကိစ္စ။ တစ်နေ့ အစ်ကိုတို့ ရပ်ကွက်ထဲက အမျိုးသမီးကြီး တစ်ယောက် လာတိုင်ပင်တယ်။ သူ့သမီးလေး ခိုးရာလိုက်ပြေးလို့တဲ့။ ပညာနဲ့ပြန်ခေါ်ပေးပါတဲ့။ ကလေးပြန်လာရင် ဆရာစီရင်ပေးရတဲ့ ကုန်ကျငွေ ပေးပါ့မယ်တဲ့။ အစ်ကိုက ငွေစက္ကူပြပြီး ခိုင်းရင် အူးယားဖားယား လုပ်တတ်တဲ့ အခိုင်းအစေ ဗေဒင်ဆရာမှ မဟုတ်ဘဲကွ။ အစ်ကို့ပညာကို ငွေနဲ့လာပေါက်တော့ ရယ်စရာကြီးဖြစ်တာပေါ့။ ရိုးရိုးပြောရင် လုပ်ပေးမိဦးမယ်။ ငွေစလေး တပြပြနဲ့ ငွေသံထွက်လာတော့ လုပ်ကို မပေးချင်တော့ဘူး။ ဒါပေမယ့် ပညာပေါ်မှာ သစ္စာရှိရှိနဲ့ ကြည့်လိုက်တော့ တနင်္ဂနွေအခါကြီး၊ အခါအလိုအရ ခေါ်လို့မရဘူး။ အသက်ကလည်း (၂၀) ပြည့်ဆိုတော့ ယူပါစေ။ လွှတ်ထားလိုက်ပါ။ ပြန်လာအပ်အောင်သာ စကားကမ်းလှမ်းပါ ပြောပေမယ့် မကျေမနပ်နဲ့ ပြန်သွားတယ်။ ပြီးတော့ ဆရာပေါင်းစုံနဲ့ လုပ်တယ်ကြားတယ်။ မထူးခြားလို့လား မသိဘူး။ တစ်လကြာတော့ ထပ်လာပြန်တယ်။ ခွဲပေးပါ။ ဘာညာပေါ့၊ ကျွန်တော် သူများချစ်ခြင်းကို ခွဲတဲ့ အောက်လမ်းဆရာ မဟုတ်ပါဘူးလို့ အစ်ကို ထပ်ဖျောင်းဖျ လွှတ်လိုက်ရပြန်တယ်။ နောက်တော့ညမလာတော့ဘူး။

နှစ်လလောက် ကြာတော့ မင်္ဂလာ ဆောင်ပေး လိုက်သလိုလို ဘာလိုလိုတော့ ကြားလိုက်ရတယ်။ ဒါပေမယ့် ဟိုမိန်းမကြီး အိမ်မှာမဟုတ်ဘူး။ ဒါကြောင့် ရပ်ကွက်ထဲက လူတွေကိုလည်း မဖိတ်ဘူး။ အစ်ကိုလည်း သူများပြောလို့ သိရတာ။ ကြာတော့လည်း ကောင်မလေး အခြေအနေကောင်းတဲ့ သတင်းကြားရပါတယ်။ အဲဒီအခါကျတော့ ဟိုမိန်းမကြီး မလာတော့ဘူးလေ။ ကောင်လေးက အဲဒီမိန်းမကြီးကြောင့် ကောင်မလေးကို ခိုးသာခိုးသွားရတာ မင်္ဂလာ မဆောင်ခင်ကတည်းက ကျကျနန ထားတာတဲ့ကွ။ ဘာမှလိုလေသေး မရှိဘူး။ ချမ်းသာတဲ့ မိဘကပေါက်ဖွားလာတဲ့ လူငယ်လေးဆိုတော့ ကောင်မလေးအတွက် ဘာမှမပူရတဲ့အပြင် ယောက္ခမတွေကလည်း ချစ်လိုက်ကြတာ။ ဟိုမိန်းမကြီး ဝုန်းဒိုင်းကြဲနေလို့သာ တော်ရုံနဲ့ မအပ်ဖြစ်ကြတာ။

နောက်ပိုင်း သွားအပ်ပြီး မင်္ဂလာတွေ ဘာတွေ ကျကျနန ဆောင်ပေးလိုက်တာကြတော့ အဲဒီမိန်းမကြီးက လာမပြောပြတော့ဘူးလေ။ ကဲထားပါတော့။ ဓာတ်တော်တွေ မွေတော်တွေဟာ ရောက်တဲ့အရပ်မှာ တန်ခိုးကြီးမားပြီး အပူဇော်ခံရတယ်မို့လား၊ ဒါကို ဉာဏ်စေ့စားပြီး နံတော်စဉ် ပညာခန်းနဲ့ တွဲဖက်လိုက်တော့ ခုလို အဖြစ်အပျက်လေးတွေ ပေါ်လာ သိလာ မြင်လာ ပြောနိုင် လာရတော့တာပေါ့။ ဘယ့်နှယ်လဲ ညီလေး။ တွေးနိုင် ပါ့မလား။

“တွေးနိုင်အောင် တွေးပါ့မယ် အစ်ကို။”

ဟုတ်ပြီ။ တွေးရမယ်။ နံတော်စဉ် နေ့ (၇) နေ့တောင် ပြီးသွားပြီ။ မင်းတွေးကို တွေးရတော့မယ်။ ဒီရှေ့ကို ကြုံတိုင်း အစ်ကို မေးတော့မယ်။

“ဟုတ်ကဲ့ ကျွန်တော်ကြိုးစားပါ့မယ်။ သဘောတွေလည်း တော်တော် ပေါက်လာပါတယ်။”

ကဲ..သဘောပေါက်ပါပြီ ဆိုရင်၊ နံတော်စဉ်တွေ ပြီးပြီမို့ တခြားသင်ခန်းစာ ဆက်မယ်။ အခါတို င်အဟောတွေ ပြတော့မယ်။ ","imagelink":"https://i.pinimg.com/736x/be/c4/bc/bec4bc55aaedc23a2961c3da4b13c8d2.jpg",
"openlink":"",
"notetext":"",
"videolink":""},
{
"title":"ဆ-ဘောမအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"ဆ-အင်္ဂါနေ့ ဘောမအခါ။ (ဆ) ဆိုတဲ့ အင်္ဂါအခါ အဖွင့်ရောက်လာပြီ။ ဆူညံလှိုက်ဖုံ၊ ငိုပွဲကြုံ၊ ရွှေဘုံနိဗ္ဗူကြွ ဆိုတာအင်္ဂါအခါရဲ့ သတ္တိကို ဖွဲ့ဆိုပြထားတာမို့ အဲဒါလေး ရွတ်ဆိုပြရင်း စလိုက်ကြရအောင်။

ပရိနိဗ္ဗာန် စံဝင်တော်မူသော နေ့အခါ နံတော်စဉ်အဖွင့်။ တို့ဘုရားရှင်ဟာ မဟာသက္ကရာဇ် ၁၄၈ ခုနစ်၊ ကဆုန်လပြည့် အင်္ဂါနေ့၊ သက်တော် (၈၀) ပြည့်တော်မူသော နေ့မှာ ကုသိနာရုံပြည်ရဲ့ အနောက်တောင်ဘက် မြို့နဲ့ တစ်မိုင် ကျော်ကျော်ဝေးတဲ့ မလ္လာမင်းတို့ တောကစားရာ အင်ကြင်းဥယျာဉ် အတွင်းမှာ မြောက်ဘက်ကို ဦးခေါင်းပြုတော်မူပြီး ပရိနိဗ္ဗာန်စံဝင်တော်မူခဲ့တယ်။ ဒါဟာ တို့ဘုရားရှင် အသင်္ချေအနန္တ ကမ္ဘာပေါင်းများစွာ ပါရမီတော်ကြီးတွေ ဖြည့်ဆည်းပြီး လိုလား တောင့်တတော်မူဆုံးဖြစ်တဲ့ မဟာအောင်ခြင်းကြီးပဲ။ သံသရာ ဝဲဩဃကြီးက လွတ်မြောက်တော် မူသွားပြီ။ လူသားတွေ ဘက်ကကြည့်ရင် ဖြေမဆည်နိုင်တဲ့ အကြီးမားဆုံး ဆုံးရှုံးမှုကြီး ဖြစ်ပေမယ့် တို့ဘုရားရှင်ရဲ့ တုနှိုင်းဖွယ်မရှိတဲ့ အောင်မြင်ခြင်းဆိုတာ သတိထားရလိမ့်မယ်။ ဒီနေရာမှာ စုန္ဒဆိုတဲ့ သူကြွယ် ဆက်ကပ်တော်မူတဲ့ ဝက်ပျိုသားနဲ့ ရောပြွမ်းတဲ့ သားပြွမ်းဆွမ်း ဘုန်းပေးတော်မူခဲ့လို့ ဝမ်းဥပါဒ် ဖြစ်တော်မူခဲ့တာကို လည်းစဉ်းစားရမယ်။

“ဝက်ပျိုသားကြောင့်ဖြစ်ရတာပေါ့နော် အစ်ကို။”

ဒီလို မတွေးရဘူး မောင်အောင်မြတ်။ တို့ဘုရားရှင်ဟာ ပရိနိဗ္ဗာန် စံတော်မူမယ်ဆိုတာ သားတော်တွေဖြစ်တဲ့ ရဟန်းတော်တွေကို မိန့်တော်မူပြီးသား။ ဒီဆွမ်းကြောင့် မဟုတ်ဘူး။ စုန္ဒဟာ ဘုရားရှင် ပရိနိဗ္ဗာန်စံတော်မူမယ့် နေ့မှာ နောက်ဆုံးဆွမ်း လှူရလို့ ပိုတောင် အကျိုးထူး ကြီးတွေ ဖြစ်ရသေးတယ်။ ဘုရားဖြစ်မယ့်နေ့ လှူတဲ့ဆွမ်းနဲ့ ပရိနိဗ္ဗာန်စံမယ့်နေ့ လှူတဲ့ဆွမ်းဟာ အကျိုးကြီးတာချင်း အတူတူပဲလို့ အစ်ကို ဖတ်ဖူး မှတ်ဖူးတယ်။ ထားလိုက်တော့။

အကြီးအကဲ ရပ်ဆိုင်ခြင်း။ သံသရာ ဝဋ်ဒုက္ခ လည်ပတ်မှုကြီး ရပ်ဆိုင်းသွားခြင်း။ ဝမ်းရင် ဥပါဒ် ပေးတတ်ခြင်း ဆိုတဲ့ အတွေးအခေါ်တွေကို (ဆ) ဆိုတဲ့ အင်္ဂါအခါမှာ မမေ့အပ်ဘူး။

“ဟုတ်ကဲ့အစ်ကို။”

အဲဒီတော့ အင်္ဂါအခါနဲ့ ပတ်သက်ပြီး ပြောပြမယ်။ နားထောင်။ လိုက်မမှတ်နဲ့ ဘာလို့လဲဆိုတော့ ဖြစ်စဉ်တစ်ခု ဟာကာလဒေသပေါ် မူတည်ပြီး အကျိုးသက်ရောက်မှု ကွဲပြားတတ်တယ်။ အကြောင်းမတူဘဲ အကျိုးတူတတ်ကြတယ်။ အကြောင်းတူနေပေမယ့် အကျိုး မတူတာတွေလည်း အများကြီးပဲ။ အဲဒီလိုမျိုး အတွေ့အကြုံတွေကတော့ ဘဝရဲ့ဖြတ်သန်းခဲ့ရတဲ့ လက်တွေ့ကျကျလေ့လာ စူးစမ်း သုတေသနပြုမှုတွေ ပေါ်မှာတည်မှီတယ် ညီလေး။

မင်းတွေ့ရမယ့် အကြောင်းဟာ အစ်ကိုတွေ့ခဲ့တဲ့ အကြောင်းတွေနဲ့ ကာလအားဖြင့် ကွာဟသွားပြီ။ ဒေသအားဖြင့်လည်း ပတ်ဝန်းကျင် ရေပြောင်းလဲမှု မတူညီတော့ဘူး။ ဒီတော့ အစ်ကိုသုံးသပ်ခဲ့ပုံနဲ့ မင်းသုံးသပ်ပုံ တူချင်မှတူမယ်။ မတူလို့ ညီလေးသုံးသပ်ပုံ မှားတယ်လို့ အစ်ကိုပြောရင် အစ်ကိုမှားသွားမှာပေါ့။ ဒါကြောင့် မင်းဟာ ဒီလိုမြင်ရင် ဒါပဲပြောရမယ်လို့ တရားသေဝါဒ အစ်ကို ရိုက်မသွင်းဘူး။ မင်းရဲ့ ဉာဏ်စေ့စားမှု ပေါ်မှာမူတည်တယ်။ အခု အစ်ကိုပြောပြမယ့် နံတော်စဉ် ပညာခန်းတွေ ဟာလည်း အစ်ကို ဉာဏ်စေ့စား ခဲ့တဲ့ပေါ်မှာ မူတည်တယ်။ ညီလေး အာရုံစိုက်ထား။

တစ်နေ့ပေါ့ကွာ။ ကားလုပ်ငန်း ထောင်ထားတဲ့ လူတစ်ယောက် အစ်ကို့ဆီ ဗေဒင်လာမေးတယ်။ သူ့လုပ်ငန်းတွေဟာ အရင်က သိပ်ကောင်းခဲ့တာပဲတဲ့။ ကားတစ်စီးက နှစ်စီးဖြစ်လာတယ်တဲ့။ အခုသူလာတဲ့ အခြေအနေအထိ သုံးစီး ထောင်ထားတယ်ပေါ့ကွာ။ ဒါပေမယ့် ဒီဘက်နှစ်ထဲ ရောက်လာတော့ အဲဒီ ကားလုပ်ငန်းဟာ အရှုံးပေါ်လာတယ်တဲ့။ ဘယ်လို အရှုံးပေါ်လဲဆိုတော့ အရင်လက်တွဲခဲ့တဲ့ ဒရိုင်ဘာ ဟောင်းတွေက အလုပ်ထွက်သွားကြတော့ အခုဒရိုင်ဘာ အသစ်တွေနဲ့ လုပ်ရသတဲ့။ ပစ္စည်းချင်း မစာနာသလို အမောင်းကြမ်းတော့ ကားတွေ ထိခိုက်မှု၊ ပျက်စီးမှုတွေ များချင်လာတယ်ပေါ့။ ဆင်ဆင်ခြင်ခြင်မောင်းတဲ့ ဒရိုင်ဘာမျိုး ရပြန်တော့ လခပိုပေးတဲ့ဆီ ပြောင်းသွားကြတာတို့၊ တစ်ခြား ဝင်ငွေကောင်းတဲ့ အလုပ်တွေ ထွက်လုပ်ကြတာတို့နဲ့ မမြဲဘူးပေါ့ကွာ။ သူကိုယ်တိုင်လည်း ကပ်စေးနဲ ပုံရတယ်။ ဒါကြောင့်လုပ်ငန်း အရှုံးပေါ်နေတာပေါ့။ အဲဒီလို အရှုံးပေါ်တော့ သူ့သား အလတ်ကို လွှဲချင်တယ်ပေါ့ကွာ။ သူ့သားတွေထဲမှာ အဲဒီအလတ်ကပဲ ကားအကြောင်း နည်းနည်းပါးပါး နားလည်တယ်။ ဉာဏ်ကောင်းတယ်။ ကျောင်းကလည်း ပြီးသွားပြီ။ ဒီလုပ်ငန်းကြီးကို အုပ်ချုပ်နိုင်စွမ်း ရှိလိမ့်မယ်လို့ သူယူဆတယ်ပေါ့။ ကလေးအနေနဲ့ကတော့ သူခိုင်းရင်လုပ်ရမှာပေါ့။ မိဘလုပ်ငန်းကိုး။ ဒါကြောင့် အကျိုးပေးမပေး ဆရာကြည့်ပေးပါ။ လိုအပ်တဲ့ အစီအရင်တွေလည်း လုပ်ပေးပါဆိုပြီး သူပြောတော့တယ်။

အဲဒီနေ့က တနင်္ဂနွေနေ့ ညနေ၃နာရီခွဲ ပြီးပြီ။ အခါကတော့ ညီလေးကို အခုသင်နေတဲ့ အင်္ဂါအခါပဲ။ စနေ၊ တနင်္ဂနွေလို နေ့မျိုးဆိုတာ လူကဒင်းကြမ်း ဖြစ်နေတော့ ညနေစောင်းရင် အစ်ကိုခေါင်းပူပြီး အီစိမ့်နေပြီ။ ဒါကြောင့် အခါရဲ့နံတော်စဉ် သတ္တိကို ခေါင်းထဲမှာ စဉ်းစားလိုက်ပြီး၊ ခင်ဗျားဘာ အစီအရင်မှ လုပ်မနေနဲ့။ လုပ်စရာလည်းမလိုဘူး။ သူ့ဟာသူ အလိုလိုအောင်မြင်လိမ့်မယ်။ အကျိုးပေး လိမ့်မယ်ဗျာ။ အဲဒီအလတ်ကောင်ကို ဒီလုပ်ငန်းကြီး လွှဲသာပေးလိုက်တော့လို့ ပြောလိုက်တော့တယ်။ အဲဒီပုဂ္ဂိုလ်ကြီးက ဆရာ သိန်းပေါင်းများစွာ ချီတဲ့လုပ်ငန်းကြီးနော်။ ပြီး ပြီးရော မပြောပါနဲ့။ သေသေချာချာ တွက်ချက်ကြည့်ပါဦး ဆိုပြီး သူ့လက်ကလေးကို လေထဲမှာစာရေးသလို လုပ်ပြတယ်။ အစ်ကိုက ပြုံးရုံပဲပြုံးပြီး ကဲခင်ဗျား လွှဲကြည့်လိုက်ဦးဗျာ။ သုံးလလောက်တော့ စောင့်ကြည့်။ အခြေအနေမထူးရင် ကျွန်တော်အစွမ်းကုန် စီရင်ပေးမယ်။ ထူးရင်တော့ လာပြောလှည့်။ တခြားလူတွေနဲ့ အစီအရင်တွေ၊ အင်းတွေ၊ လက်ဖွဲ့တွေလျှောက်လုပ်လို့ တစ်ခုခုဖြစ်ရင်တော့ လာမပြောနဲ့။ တာဝန်မယူဘူးလို့ ပြောလွှတ်လိုက် ရတယ်။ မကျေမနပ်နဲ့ ပြန်သွားပြီး တစ်လကျော်ကျော် လောက်ကျမှ ပေါက်ချလာတယ်ကွ။

“ဘာတဲ့လဲ အစ်ကို၊ အစ်ကို စီရင်ပေးလိုက် ရရောလား။”

ဘယ်ကလာ စီရင်ပေးရမှာတုန်းကွ။ ကားလုပ်ငန်း နာမည်ပေးဖို့ ထပ်လာတာ။ လုပ်ငန်းကတော့ အောင်မြင်သွားတာပေါ့။ သူ့သား ဦးစီးလိုက်တော့ ဖြူးလို့။ ဖြူးရမယ်လေ အစ်ကိုက အင်္ဂဝိဇ္ဇာပညာကို အသက်နဲ့ ထပ်တူချစ်တော့ နံတော်စဉ်ကို ယုံတာပေါ့ကွ။ အတွေးအခေါ်ကို ပါးစပ်က ပေါ့ပေါ့လေးနဲ့ ပြောလိုက်တော့ လူဆိုတာဖြစ်မလာခင် အထင်မကြီးတတ်ဘူး မောင်အောင်မြတ်ရဲ့။ အဲဒါလည်း မှတ်ထားဦး။

စီကာပတ်ကုံး ခြောက်လုံး လှန့်လုံးတွေနဲ့ ခင်ဗျားစီးပွားတွေ ဒီထက် ပိုဆိုးသွားနိုင်တယ်။ ခင်ဗျားသားအလတ် အောင်မြင်ချင်ရင် ဘယ်နှစ်ထောင် ကုန်အောင်ဓာတ်ရိုက်မှ ရမယ် ဘာညာဆိုပြီး အစ်ကိုကလည်း ကလိမ်ကကျစ် မလုပ်တတ်တော့ခက်တယ်။ အဲဒီလို ငွေတွေယူပြီး လုပ်ခဲ့ရင် အဲဒီလူတွေ အစ်ကို့ကို အထင်ကြီးသွားမှာ သေချာတယ်။

တို့ဘုရားရှင်ဟာ ပရိနိဗ္ဗာန် စံဝင်တော်မူပြီ ဖြစ်တဲ့အတွက် တစ်လောကလုံးရဲ့ အနန္တ ကျေးဇူးတော်ရှင် အကြီးအကဲ ရပ်ဆိုင်း သွားရတာဟာ အင်္ဂါအခါရဲ့ အဖွင့်မို့လား။ တို့ဘုရားရှင်ရဲ့ သာသနာတော်ကြီးကို သားတော်ကြီးတွေလို ဖြစ်တဲ့ သံဃာတော်အရှင် သူမြတ်ကြီးတွေ အစဉ်အဆက် စောင့်ရှောက် ထိန်းသိမ်းတော် မူခဲ့ကြတယ်မို့လား။ ဒါကို လောကီနယ်မှာ ဉာဏ်စေ့စားလိုက်ရင် ခုနကားလုပ်ငန်းလောက်က အသေးအမွှားပါ။ သူအလုပ် မလုပ်တော့ဘူး။ အလုပ်လုပ်တဲ့ဘဝ တစ်ခုရပ်၊ အလုပ်မလုပ်တော့တဲ့ ဘဝနဲ့ ဆက်ရှင်သန်မယ်။ ဒါသူ့အပြောင်းအလဲနဲ့ သူရပ်ဆိုင်းခြင်း၊ လုပ်ငန်းကိုနောက်လူ ဆက်လုပ်ပြီးပြီပေါ့။ ဒါ လိုရင်းပဲ။ အင်း။

“တစ်ဖက်ပုဂ္ဂိုလ်တွေ လက်ခံအောင် ဦးနှောက်ရင်းရတာ မလွယ်ဘူးနော် အစ်ကို။ သူတို့ သိန်းချီတဲ့ လုပ်ငန်းကြီးတွေ အောင်မြင် ကြတော့လည်း ကျေးဇူးပါပဲ ဆိုတဲ့ စကားလုံးလောက်နဲ့ ပြီးသွားကြတဲ့ လူတွေချည်းပဲ။ အစ်ကို့ ပတ်ဝန်းကျင်မှာ ကျွန်တော်တွေ့နေရတယ်။”

မအောင်မြင်ခဲ့ရင်သာ ရစရာမရှိအောင် ရှုတ်ချမှာ။ ဒါသူတို့ အပိုင်းပေါ့ကွာ။ သူတို့အောင်မြင်ဖို့သာ တို့နဲ့ဆိုင်ပေမယ့် သူတို့ရဲ့ချမ်းသာမှုဟာ ဘယ်တော့မှ တို့နဲ့မဆိုင်ဘူး။ ကဲထား။ နောက်တစ်ခါကြုံတာက လမ်းမှာကွ။ အဲဒါလည်း အင်္ဂါအခါပဲ။ နေ့တော့ မမှတ်မိတော့ဘူး။ တစ်နေ့ အစ်ကိုနဲ့ အစ်ကို့သူငယ်ချင်း တစ်ယောက်လမ်းမှာ တွေ့ကြတယ်။ သူကလည်း ပင်စင်စား အရာရှိကြီးဆိုတော့ အားရဝမ်းသာ စကားလက်ဆုံ ကျကြဖို့ နီးရာအအေးဆိုင်ထဲကို အစ်ကိုတို့ ဝင်ထိုင်လိုက်ကြတယ်။ အဲဒီမှာ အင်္ဂါအခါရဲ့ နိမိတ်ပုံက ဆိုင်ရှေ့က ဖြတ်သွားတယ်။ အသက် (၆၀) ရှိတဲ့ လူကြီးတစ်ယောက်ရဲ့ ဈာပနချသွားတဲ့ မြင်ကွင်း။ အစ်ကိုကလည်း အင်္ဂါအခါနဲ့ နိမိတ်ကို သတိထားလိုက်ပြီး သူငယ်ချင်းနဲ့ စကားဆက်ပြော နေလိုက်တယ်။

အဲဒီမှာသူက ဘာစကား ပြောလာသလဲ ဆိုတော့ မန္တလေးက သူ့အစ်ကိုတွေ ဆီကို (၅) ရက်လောက် သွားမလို့တဲ့။ ကောင်းမကောင်း မင်းကြည့် ပေးပါဦး ဘာညာနဲ့ အစ်ကို့ကို ပြောတယ်။ အစ်ကိုကလည်း အင်္ဂါအခါရဲ့ နိမိတ်ပုံတွေ ပြည့်စုံနေပြီမို့ သူငယ်ချင်း ဒီလိုဆိုင်တွေ လမ်းဘေးတွေမှာ ငါဟောတဲ့ကောင် မဟုတ်ဘူး။ ငါ့နေရာကနေ တခြားမှာ သွားဟောတာ ထုံးစံမရှိဘူး။ ဒါပေမယ့် မင်းကို တစ်ခုတော့ ပြောလိုက်မယ်၊ မင်းအဲဒီသွားရင် ရေကြည့်သောက်၊ အစားကြည့်စား၊ ဝမ်းပျက်တတ်တယ်ကွလို့ ပြောတော့ သူက အေးပေါ့လေ။ ရေပြောင်း မြေပြောင်း ရုတ်တရက် ဖြစ်မှာပေါ့လို့ ပြန်ပြောတယ်။

အစ်ကို့အမြင်နဲ့ သူ့အပြောနဲ့ အသံတူပေမယ့် မြင်ဟန်မတူဘူးနော်။ ညီလေးသတိထား။ အဲဒီတော့ မန္တလေးက ပြန်လာရင် ငါ့ဆီတစ်ခေါက် လာခဲ့ဦးကွာလို့ ထပ်မှာလိုက်တယ်။ နံတော်စဉ် သတ္တိနဲ့ သူဘာဖြစ်ခဲ့သလဲ။ သိချင်လို့ပါ။ နှစ်ပတ်လောက်ကြာတော့ အစ်ကို့အိမ် လာလည်တယ်။ သူကတော့ နံတော်စဉ်တို့ ဘာတို့ မသိဘူးမို့လား။ ဒီတော့ဘာပြောလဲသိလား။

မင်းပြောတာ မှန်လိုက်တာကွာလို့ မပြောဘူး။ မင်းပါးစပ်ပုတ်ကြီးနဲ့ ပြောလို့ ငါဖြစ်တာတဲ့။ ဟင် ဘာဖြစ်တာတုန်းလို့ အစ်ကိုက မေးတော့။ တညင်းသီးနဲ့ ပဲကြီးဟင်းတွေ စားတဲ့နေ့ကစပြီး ဝမ်းပျက် ဝမ်းလျှောဖြစ်လိုက်တာ ဓာတ်ဆားရည်တောင် (၆) ထုပ်လောက် သောက်ခဲ့ရတယ်တဲ့။ ခုတောင် သိပ်အကင်းမသေ ချင်သေးဘူးတဲ့။ ဒါကြောင့် အစ်ကိုက မင်းနေလို့ ကောင်းပြီ ဒေါင်ဒေါင်မြည်သွားရင် သင်္ကန်းစီး လိုက်ကွာ။ သင်္ကြန်လည်း နီးနေပြီပဲလို့ ပြောလိုက် ရတယ်။

“နံတော်စဉ်အရ အင်္ဂါအခါရဲ့ သတ္တိအတိုင်း အစားမှားတာ၊ ဝမ်းပျက်တာတော့ ကျွန်တော်သဘောပေါက်ပါတယ် အစ်ကို။ ကောင်းလည်းကောင်းနေမှ ဘာလို့ သင်္ကန်း ထပ်စီးခိုင်းရတာလဲ။”

ဘဝတစ်ခုကနေ ဘဝတစ်ခုကို ပြောင်းပစ်လိုက်တာလေ။ နို့မဟုတ်ရင် သူ မသက်သာဘူး။ အကင်း သိပ်မသေချင် သေးဘူးလေ။ ဒါကြောင့် မြင့်မြတ်တဲ့ ဘဝပြောင်းခြင်းမျိုးနဲ့ ပြောင်းလဲပြီး နံတော်စဉ်ရဲ့ အစွမ်းသတ္တိကို နာခံလိုက်တာပေါ့။

“ဒါလည်း တော်တော်တွေးယူရမယ့် သဘောရှိတယ် အစ်ကိုရေ။ ရုတ်တရက်ဆိုရင် ဘာမှတွေးလို့ သဘောသိမှာ မဟုတ်ဘူး။”

ဒါညီလေး ညံ့လို့မဟုတ်ပါဘူး။ ညီလေးက အတွေ့အကြုံမှ မရှိသေးဘဲကိုး။ နောက်တော့ သိလာတာပါပဲ။ တွေးသာတွေး။ တွေးသာတွေးဆိုလို့ နောက်တစ်ခု ပြောပြဦးမယ်။

ကိုတိုးကြီးဆိုတဲ့ သူငယ်ချင်း တစ်ယောက်နဲ့ အင်္ဂါအခါမှာ ဆုံဖူးတာလေး တစ်ခုပေါ့ကွာ။ တစ်နေ့ ရွှေတိဂုံဘုရားကြီးကို သွားရင်းနီးကလည်းနီး မတွေ့ရတာလည်း ကြာပြီမို့၊ သူ့ဆီကို အစ်ကို ခဏဝင်လည်ဖို့အသွား သူ့တို့ အိမ်နား မရောက်တရောက်မှာ ကိုတိုးကြီး ရဲ့သားလေး ထွက်အလာနဲ့ သွားဆုံတယ်။ ဟာ သားလေး၊ အူယားဖားယားနဲ့ ဘယ်တုန်းကွ။ မင်းသားလေး စတိုင်နဲ့ပါလားလို့ မေးတော့ သားတို့ ကျောင်းအုပ်ဆရာမကြီး ပင်စင်ယူတော့မှာမို့ တစ်ကျောင်းလုံးဆရာ၊ ဆရာမတွေ ကန်တော့ပွဲရှိတယ် ဘဘရေတဲ့။ အေးအေးသား ဖြည်းဖြည်းသွား။ မပြေးသွားနဲ့လို့ ကလေးကိုပြောပြီး အိမ်ထဲရောက်တော့ တိုးကြီးက အားရဝမ်းသာ နှုတ်ဆက်တယ်။ ငါးသုံးလုံးကို လက်က မချတဲ့သူက ဂျိုးသိန်းနဲ့ ဘာနဲ့။ အဲဒါကို အစ်ကိုက သတိလက်မလွတ်အောင် အကဲခတ်လိုက်ပြီး ဟေ့ကောင် တိုးကြီး။

မင်းအကြွေး တော်တော်ထူနေပြီလားလို့ မေးလိုက်တယ်။ ကိုတိုးကြီးက အံ့အားသင့်ပြီး အစ်ကို့ကို ဟင်..မင်းသိနေပုံထောက်ရင် မရီ ဘယ်နှစ်ခါ မင်းဆီ လာအကူအညီ တောင်းပြီးပြီလဲ မသိဘူးတဲ့။ မဟုတ်ရပါဘူးကွာ။ မင်းမိန်းမပြောမှ ငါသိရမှာလားလို့ အစ်ကို ပြန်ပြောလိုက်တယ်။ ဆိုလိုချင်တာက ဒီအထိပါပဲ။

“ဘာကိုဆိုလိုချင်တာလဲ အစ်ကို။ ဇာတ်လမ်းက တုံးတိ ဖြစ်နေတယ်။ ဆက်ဦးလေ။”

နောက်ပိုင်း အာလာပ သလ္လာပတွေက သူအလုပ်မကောင်းလို့ ကြွေးလည်ပင်း ခိုက်နေတာတွေချည်းပဲ ပြောတာပါ။ ဒါပညာ မဟုတ်တော့ဘူး။ ပညာက ခုနတင်ပြီးသွားပြီ။ အင်္ဂါအခါမှာ ကလေးက ကျောင်းအုပ်ဆရာမကြီး သူတို့ ကျောင်းကနေ လည်ပတ်မှု ရပ်ဆိုင်းသွားပြီး ပြောင်းတော့မယ်ဆိုတာ ပြောတယ်။ အကြီးအကဲ ရပ်ဆိုင်းပြီ။ ဒါဖြင့် အင်္ဂါအခါရဲ့ နိမိတ်ပုံ ပီသပြီမို့ သူ့အဖေ ဂျိုးသိန်းသောက်တာကို အကဲခတ်ပြီး အကြွေးထူတာ မှန်းဆမေးလိုက်တာ။ မောင်အောင်မြတ် စဉ်းစားကြည့်။

သူ့အဖေဟာ ဘက်ထရီထဲထည့်တဲ့ ခဲဆန်ကာ ပုံလေးတွေ လုပ်တယ်။ တပည့်တွေရဲ့ အကြီးအကဲ ရပ်ဆိုင်းတယ်ဆိုတဲ့ နိမိတ်ကိုကြည့်ပြီး၊ ကလေးရဲ့အကြီးအကဲ သူ့အဖေတိုးကြီး လုပ်ငန်းရပ်ဆိုင်းရမယ်။ ဒါပေမယ့် မရပ်သွားသေးဘူးနော်။ ရပ်ချင်တဲ့ အဆင့်ရောက်နေပြီ။ လုပ်ငန်း ရပ်တယ်ဆိုတာ လုပ်ရင်းရှုံးတာတို့၊ အလုပ်သမား နှိပ်စက်တာတို့နဲ့ ဆိုင်တယ်။ ဝင်ငွေထွက်ငွေ မလောက်တော့တာနဲ့ လည်းဆိုင်တယ်။ ဒီလိုဆို လိုအပ်ရင် ငွေထပ်ထည့်ရတာတို့၊ ငွေမလည်ပတ်ရင် ငွေချေးရငှားရတာတို့၊ အောက်လူ တော်လှန်တာတို့ ဖြစ်ရတော့မယ်။ ဒါအတွေးအခေါ်ပဲ။ ဒါကိုပြောချင်လို့ တိုးကြီးနဲ့ ဆုံပုံလေးပြောပြတာပါ။

“ဪ် အခုမှ ကျွန်တော် သဘောပေါက်သွားတယ် အစ်ကိုရယ်။ အင်္ဂါအခါရဲ့ သတ္တိကို ခုမှ မြင်တတ်လာတယ်။”

အေး မြင်တတ်အောင် ကျင့်၊ ညီလေး လွတ်လွတ်လပ်လပ်တွေး။ ဒါပေမယ့် ဘောင်နဲ့စည်းနဲ့ ဝင်အောင်တော့တွေး ရှင်းလား။

“ဟုတ်ကဲ့။”

ကဲ အင်္ဂါအခါရဲ့ နံတော်စဉ် အယူအဆတွေကို ဒါလောက် အကဲခတ်လို့ရပြီ။ သဘောပေါက်ပြီဆိုရင် တို့ဘုရားရှင်ရဲ့ မူလရုပ်ကနေ ဓာတုရုပ် ပြောင်းတော်မူတဲ့ (အုံး) (ဦး) ဆိုတဲ့ တနင်္ဂနွေအခါ အဖွင့်ကို ဆက်တိုက်ပြောမယ် နားထောင်။ ",
"imagelink":"https://i.pinimg.com/736x/23/5b/00/235b00ccbba5d910a6c7c383f8ca5c0e.jpg",
"openlink":"",
"notetext":"",
"videolink":""},
{
"title":"တွေး-သောရီအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"တွေး-စနေနေ့ (သို့) သောရီအခါ။ ဖွင့်ဆိုချက် = ဘုရားရှင် ဓမ္မစကြာတရားဦး ဟောတော်မူသောအခါ။ ဘုရားဖြစ်ကာ မိဂဒါ စကြာတရားပြ ဆိုတာ (တွေး) ဆိုတဲ့ ဓမ္မစကြာတရားဦး ဟောတော်မူသော နေ့ကိုညွှန်းတဲ့ စာစုလေးပဲ။ ဘုရားရှင်ဟာ ဓမ္မစကြာတရာဦးကို ဟောတော်မူခဲ့တော့ ဘုန်းတန်ခိုး တေဇော်အာနုဘော် အကြီးဆုံးကာလကို ရောက်လာပြီ မြင်ကြပေမယ့် ရှေးထုံးစဉ်လာ အယူလွဲ အမှတ်လွဲတွေကို တရားသော လမ်းမှန်ပြဆိုခြင်းနဲ့ ပယ်ဖျက်တော်မူခဲ့တယ် ဆိုတာလည်း ထည့်စဉ်းစားရမယ်။ စကားအရာမှာ အောင်ခြင်းလို့ဆိုတယ်။

မဟာသက္ကရာဇ် (၁၀၃) ခု၊ ဝါဆိုလပြည့်နေ့ ညနေနေဝင်ကာနီး ဆည်းဆာချိန်မှာ ဓမ္မစကြာတရားဦးကို ဟောတော်မူခဲ့တယ်။ သစ္စာလေးပါး၊ မဂ္ဂရှစ်ပါး တရားတော်မြတ်တွေကို မဇ္ဈိမပဋိပဒါလမ်းစဉ်နဲ့ ဆိုဆုံးမ ပြသတော်မူခဲ့တယ်။ လူတွေ ကြားဖူးနေကြတဲ့ ဒုက္ခသစ္စာ၊ သမုဒယသစ္စာ၊ နိရောဓသစ္စာ၊ မဂ္ဂသစ္စာဆိုတဲ့ သစ္စာလေးပါး မြတ်တရားတော်တို့ကို ထိုးထွင်းသိမြင် အလင်းပေါက်တော်မူခဲ့တဲ့ တို့ဘုရားရှင်ရဲ့ ဦးဆုံးတရားဦး ဟောတော်မူသောနေ့ ဖြစ်လို့ (တွေး) ဆိုတဲ့ စနေနေ့ စနေအခါဟာ လောကီဘက်ထက် လောကုတ္တရာ အလင်းဉာဏ်ဘက်ကို ပိုညွှန်းတယ်။ ခပ်ယွန်းယွန်းရှိတယ်ပေါ့ကွာ။ ဒါလျှို့ဝှက်ချက်ပဲ။

အတွေးတစ်ချက် မှားလိုက်တာနဲ့ ဝေဝါးပြီး ဘာမှသုံးသပ်လို့ ဆုံးဖြတ်လို့ ရမှာမဟုတ်တော့ဘူး ဆိုတာကိုတော့ လုံးဝမမေ့နဲ့။

“ထုံးစံအတိုင်း ဓမ္မစကြာတရားဦး ဟောတော်မူသောနေ့ဆိုတာကို ဟိုကိုယ်တွေ့၊ ဒီကိုယ်တွေ့လေးတွေနဲ့ မပြောမချင်း ကျွန်တော်တော့ ဘယ်လိုမှ သိမှာမဟုတ်ဘူး အစ်ကို၊ ယူဆတတ်မှာ မဟုတ်ဘူး။”

အေးပါ။ အစ်ကိုလည်း ပြောနေရဦးမယ့်နေရာက မင်းကိုသင်ကြား ပြသနေရတော့ ပြောနေရဦးမှာပဲ။ လက်တွေ့ပိုင်းကျတော့ တစ်မျိုးပေါ့။ ကဲနားထောင်။ အစ်ကို့မိတ်ဆွေ တစ်ယောက်ရှိခဲ့ဖူးတယ်။ ဦးစိုးသိန်းတဲ့။ သူဟာ သိပ်သဘော ကောင်းရုံတင်မကဘူး အလှူအတန်းပါ အင်မတန် ရက်ရောတတ်တဲ့သူ။ တစ်နေ့တော့သူ့မှာမရှူနိုင်၊ မကယ်နိုင် ပြဿနာကြီးတစ်ခုနဲ့ အစ်ကိုဆီ ရောက်လာပါလေရော။ ကိစ္စကတော့ အမွေကိစ္စ။ ရန်ကင်းဈေးနဲ့ မနီးမဝေးနေရာမှာ သူတို့ညီအစ်ကို မောင်နှမတွေပိုင်တဲ့ အမွေဆိုင်ခြံကြီးရှိတယ်။ အဲဒီခြံကြီးမှာ အားလုံးသဘောတူညီချက်နဲ့ အဘိုးကြီးတစ်ယောက်ကို အစောင့်အဖြစ် ထားကြတယ်။ အဲဒါကို ကျန်တဲ့ညီအစ်ကို မောင်နှမတွေက ပထမတော့ ဘာမှ မဖြစ်ဘူးပေါ့ကွာ။ အေးအေးဆေးဆေးပေါ့။ ဈေးကလည်း မတရားတက်လာတဲ့အချိန် ကျန်တဲ့ညီအစ်ကို မောင်နှမတစ်ချို့မှာ လုပ်ငန်းကိုင်ငန်း အဆင်မပြေ ဖြစ်နေကြတဲ့ အချိန်တိုက်ဆိုင်လာတော့ ရောင်းချင် ကြတော့တာပေါ့။ ပတ်ဝန်းကျင်က မြှောက်ပင့်ပေး ကြတယ်လေ။ ဒီခြံဘယ်နှစ်သိန်း တန်နေပြီ၊ အခုလို ဒုက္ခရောက်နေမယ့် အစားခြံရောင်း၊ ခွဲယူ၊ လုပ်ငန်းထဲထည့်၊ ဒီအတိုင်းထိုင်ပြီး ငုတ်တုတ်အညွန့်ကျိုး ခံမနေနဲ့။ ဘာညာဆိုပြီး မြှောက်ပင့်ပေး ကြတာပေါ့။ ဒါလည်း ပြဿနာမဟုတ်သေးဘူး။

ပြဿနာက ဒီလိုရောင်းချင်တဲ့အထဲမှာ မပါတဲ့ကိစ္စ။ တစ်နေ့ကျရင် အားလုံးကိုအချိုးကျ ပိုက်ဆံအမ်းထုတ်ပြီး မိမွေဖမွေကို အပိုင်ယူမယ်လို့ ဆုံးဖြတ်ထားတဲ့ သူ့ညီတစ်ယောက် ရှိတယ်။ အဲဒီညီနဲ့ အတူနေတဲ့ ညီမအပျိုကြီးလည်း သူ့အစ်ကို သံယောင်လိုက်ပြီး မရောင်းချင်ဘူးပေါ့ကွာ။ အဲဒီပြဿနာနဲ့ အစ်ကို့မိတ်ဆွေ ရောက်လာတာပဲ။ သူလာတဲ့ အချိန်က သောရီလို့ခေါ်တဲ့ စနေနေ့ ညနေ စနေချိန်။ အစ်ကိုလည်း ဘယ်လိုလုပ်ရင် ကောင်းမလဲဆိုပြီး ဟိုစဉ်းစား၊ ဒီစဉ်းစားနဲ့ နောက်ဆုံးတော့ နံတော်စဉ်ကိန်းကို သတိသွားရလိုက်တယ်။ ဒီတော့ ကိုစိုးသိန်း၊ ခင်ဗျားသူတို့ကို နားလည်အောင် ပြောကြည့်ဦးဗျာ။ အားလုံးကို တစ်နေ့စုခေါ်ပြီး သေသေချာချာပြောပြ၊ ဒါပေမယ့် သူတို့က အစီအစဉ်မေးတဲ့အခါ ခင်ဗျားက အစီအစဉ် ချပြနိုင်ရမယ်နော်။ ထွက်အောင်လည်း တာဝန်ယူနိုင်ရမယ်။ ဈေးလည်း ဖြတ်နိုင်ရမယ်။ သာတူညီမျှ စိတ်ဓာတ်နဲ့ ခင်ဗျားစီစဉ်ပေးရမယ်။ ခင်ဗျားအကျိုးကို အတတ်နိုင်ဆုံးစွန့်ပြီး သူတို့အတွက် ဦးစားပေးရလိမ့်မယ်။ လိုအပ်တဲ့ စကားလုံးနဲ့ နားဝင်အောင်ပြော၊ မလိုတာတွေ လျှောက်မပြောနဲ့၊ ကျွန်တော်ပြောတဲ့ အတိုင်းလိုက်နာရင် ဒီကိစ္စကြီးမှာ ဘာပြဿနာမှ မဖြစ်စေရဘူးဗျာ။ အားလုံးအောင်မြင်စေရမယ်။ ခင်ဗျားပြောရင်အဆင်ပြေအောင် ကျွန်တော်အခါပေးလိုက်မယ်။ ခင်ဗျားစဉ်းစား ဆိုပြီးအစ်ကို ပြောလိုက်တယ်။ ကိုစိုးသိန်းလည်း အစ်ကိုပြောတဲ့အခါ ရောက်လာတိုင်း သူ့ညီအစ်ကို မောင်နှမတွေဆီကို သွားတွေ့ပြီးပြောသတဲ့။ ရာနှုန်းပြည့် မအောင်မြင်ဘူး။ ဘယ်အောင်မြင်ပါ့မလဲ။ သူကတစ်စုတစ်ဝေးတည်းမှ ခေါ်မပြောဘဲကိုး။ မှာတာတစ်ခြား ဖြစ်နေတယ်။ ဒါနဲ့နောက်ပိုင်း ရပ်ကွက် အသိသက်သေလူကြီးတွေ နီးစပ်ရာ မိတ်ဆွေတွေနဲ့ ဝိုင်းဝန်းပြီး သူ့အိမ်မှာစု ခေါ်ပြောတော့မှ အဆင်ပြေသွားပြီး ခြံကြီးရောင်းဖို့ သဘောတူသွားကြလေရဲ့။ ပြန်အမ်းယူမယ်ဆိုတဲ့ မောင်နှမကိုလည်း တော်တော်နားသွင်း ယူရတာပေါ့။ နောက်ဆုံး ရောင်းတဲ့အခါတောင်မှ သူတို့ကြိုက်ဈေးကို ဦးစားပေးပြီး ဈေးခေါ်ရတဲ့ အထိဖြစ်ခဲ့ရတယ်။ နောက်တော့ အစ်ကို ကြိုတင်ပြောခဲ့သလို အောင်မြင်စွာနဲ့ ရောင်းဖြစ်သွားကြပါတယ်။ ခွဲဝေယူလိုက် ကြတယ်ပေါ့။

“စနေအခါနဲ့ အမွေဆိုင်အိမ်ကို ရောင်းပြီး ခွဲဝေယူကြတာနဲ့ ဘယ်လိုပတ်သက်လဲ အစ်ကို။ ပြီးတော့ အစ်ကိုက ဘာမှစီရင်မပေးဘဲ ဦးစိုးသိန်းကို သူ့ညီအစ်ကို မောင်နှမတွေ နားလည်အောင် ပြောခိုင်းရုံပဲဆိုတော့ ပညာခန်းနဲ့ ပတ်သက်ပြီး ဘာများ။”

မောင်အောင်မြတ်ရာ အဲဒါ ပညာခန်းပဲပေါ့ ညီလေးရ။ တို့ဘုရားရှင်ဟာ ဓမ္မစကြာသုတ်တော်ကို ဟောတော်မူတာ မသိနားမလည်သေးတဲ့ သူတွေကို နားလည်အောင်သွန်သင် ညွှန်ပြဆို ဆုံးမ ခဲ့ခြင်းပေါ့ကွ။ ခိုက်ရန် ဖြစ်ပွားယှဉ်ပြိုင်ခဲ့တာ မဟုတ်ဘဲနဲ့ တရားရေအေးအမြိုက်ဆေးနဲ့ လောကကို ငြိမ်းအေးစေခဲ့တာ မဟုတ်လား။ ဘုရားရှင်ရဲ့ မဟာကရုဏာတော်နဲ့ တရားတော်မြတ် တန်ခိုးကြောင့် ကိလေသာတွေ ပယ်သတ်တက်ကြပြီး သောတာပန်တွေ နောက်ဆုံးဘဝ အရိယာတွေဖြစ်ကုန် ကြတယ်မို့လား။ တို့ဘုရားရှင်ဟာ ပကတိ လူသားစိတ်မဟုတ်တော့ဘဲ လောကမှာ အထွတ်အမြတ်ဆုံးဖြစ်တဲ့ သမ္မာသမ္ဗောဓိ ဉာဏ်တော်ကို ထိုးထွင်းသိမြင်တော် မူခဲ့တာမို့လား၊ ဒါဟာ သုခဒုက္ခဆိုတဲ့မီး (၁၁) ပါးထဲက လူသား မဟုတ်တော့ဘူးလေ။ ဂုဏ်တော်ကိုးပါးနဲ့ ပြည့်စုံတော်မူတဲ့ ဗုဒ္ဓဘုရားရှင် ဖြစ်တော်မူပြီး ဒီလိုပဲ ဘုရားရှင်ရဲ့ နှုတ်ထွက်ဓ မ္မစက်တော်ကို နာကြားကြရသူတွေဟာလည်း လူပုဂ္ဂိုလ်၊ အရိယာပုဂ္ဂိုလ်တွေ၊ သောတာပန်ပုဂ္ဂိုလ်တွေ ဖြစ်ကုန်ရတယ်လေ။ ဒါဟာ အမြတ်ဆုံး ဘဝပြောင်းလဲခြင်းတွေပေါ့။

ဒါဟာ တို့ဘုရားရှင် ပေးဝေတော်မူလိုက်တဲ့ အမြတ်ဆုံးတရား အမွေတွေပေါ့ညီလေးရ။ ခွဲဝေကြရသူတွေဟာ သူ့ရှေးဘုန်း ရှေးကံ ပါရမီတွေအရ အကျွတ်တရား အမျိုးမျိုး ရကုန်ကြတယ်မို့လား။ ဒီဖြစ်စဉ်တွေကို သုံးသပ်လိုက်ရင် ဓမ္မစကြာတရားဦး ဟောတော်မူသော စနေချိန်မှာ လာတဲ့ ကိုစိုးသိန်းကို အစ်ကို ဘာစီရင်ပေးစရာ လိုတော့မလဲ။ သူ့ညီအစ်ကို မောင်နှမတွေ နားလည်အောင် အကောင်းဆုံး အရည်အချင်းနဲ့ ဦးဆောင် ပြောဆိုခိုင်းရုံက လွဲပြီး ဘာမှမရှိတော့ဘူး။ ဒါဟာ ဉာဏ်စေ့စားခြင်းပဲ။

ဒီနေရာမှာ အတက်တို့ တန်ခိုးတို့ သွားသုံးလို့ မရဘူး။ ဓမ္မစကြာ တရားဟောတော်မူသော အခါကို စဉ်းစားရင်း ဘုရားအဖြစ်ကို ရောက်တော်မူပြီးမှ အောင်မြင်ခဲ့တဲ့ အောင်ခြင်းရှစ်ပါးကို မေ့ထားလို့မရဘူး။ သဘောပေါက်လား။

“ဟုတ်ကဲ့၊ တည့်တည့် တွေးခေါ်ရတာ မဟုတ်တော့ ကျွန်တော်နည်းနည်း ထွေသွားလို့ပါ အစ်ကို။ အတတ်နိုင်ဆုံး နားလည်အောင် ကြိုးစားပါ့မယ်။”

တရားနှင့် အောင်ခြင်း၊ တရားသဖြင့် အောင်ခြင်း၊ တရားစကားနှင့် အောင်ခြင်းဆိုတာ စနေအချိန်ကို ပြောတာ မောင်အောင်မြတ်ရဲ့။ ထဲဝယ်ဉာဏ်ရှိ မဆုံးတည်းဆိုတဲ့ လင်္ကာလေးကို ဘယ်တော့မှမမေ့နဲ့။ ကဲထား။ စနေအခါနဲ့ ပတ်သက်လို့ ကြုံခဲ့ရပုံလေး နောက်တစ်ခု ပြောပြဦးမယ်။ ဒါလည်း ထူးထူးဆန်းဆန်း မှော်ပညာတို့၊ အတိုက်အခိုက် အစီအရင်တို့မပါဘဲ အောင်မြင်ခဲ့ရတဲ့ အဖြစ်ကလေးပါပဲကွ။

ဟိုတုန်းက စနေနေ့ဆိုရင် အစ်ကိုက ရွှေတိဂုံဘုရားကြီးကို သွားတယ်။ စေတီတော်ကြီးကို လက်ယာရစ် ပူဇော်ကန်တော့ပြီးရင် အင်္ဂါထောင့်မှာရှိတဲ့ ဗောဓိညောင်ပင်ကြီးမှာ မေတ္တသုတ်အမြဲ သွားရွတ်တယ်။ တစ်နေ့တော့ မေတ္တသုတ်ရွတ်ခါနီးမှာ အသိတစ်ယောက်က ရုတ်တရက် လှမ်းနှုတ်ဆက် လိုက်တယ်။ သူ့နာမည်က ကိုသက်ဦးတဲ့၊ မွန်ပြည်နယ်က အစ်ကိုတို့ သူငယ်ချင်းတွေက ချစ်စနိုးနဲ့ သူ့ကို မွန်ကြီးလို့ပဲခေါ်တယ်။ သူ့ကိုမြင်တော့ အစ်ကိုလည်း ဝမ်းသာတာပေါ့။ ကွဲကွာနေကြတာလည်း ကြာပြီလေ။ သူက ဗိုလ်ချုပ်ဈေးသစ်ထဲမှာ ဆိုင်ထွက်နေတယ်ဆိုတဲ့ အကြောင်း၊ အစ်ကိုနည်းနည်းပါးပါး ဟိုပညာဒီပညာလေး တတ်ထားတယ်လို့ ကြားလို့လာချင်တယ်ဆိုတဲ့ အကြောင်းပြောတယ်။

အစ်ကိုက ဘာဖြစ်လို့လဲလို့ မေးတော့ သူ့အဖြစ်လေးကို ရင်ဖွင့်တယ်။ မျက်စောင်းထိုးဆိုင်က ပစ္စည်းတူနေသတဲ့။ လူချင်းကလည်း ပဋိပက္ခ နည်းနည်းဖြစ်ထားတော့ မကောင်းတဲ့ပညာတွေနဲ့ လုပ်တာ လှိမ့်ခံနေရတယ်တဲ့။ မွန်ကြီးကလည်း ဒါတွေအယုံအကြည် မရှိပါနဲ့။ ဟောဒီလိုသာ လုပ်လို့ရစတမ်းဆိုရင် လူတွေ ထမင်းငတ်ကုန်မှာပေါ့။ မင်းကုသိုလ်ကံလည်း ပါပါလိမ့်မယ်ဆိုတော့။ မဟုတ်သေးဘူး အစ်ကိုကြီးတဲ့။ ဆိုင်မျက်စောင်းထိုးမှာရှိတဲ့ အဲဒီဆိုင်မှာ လူမျိုးကွဲ ဆရာကြီးတစ်ယောက်ဟာ မျက်ထောင့်နီနီကြီးနဲ့ သူ့ကိုအမြဲ လှမ်းကြည့်လေ့ရှိတယ်တဲ့။ ပြီးတော့ ရှေ့မှာ သစ်စ ဝါးစလေးတွေ ရေကွက်လေးတွေ မကြာမကြာတွေ့ရသတဲ့။ အရောင်းအဝယ် အတာ ကကိစ္စမရှိပါဘူး။ အိမ်မှာ လူတွေ မျက်နှာ မကြည့်ချင်လောက်အောင် မသင့်ကြတာ သိပ်ဆိုးတယ်တဲ့။ သင့်မြတ်နေကြပြန်ရင် တစ်ယောက်က ချူချာပြန်ရောတဲ့။ စီးပွားကလည်း တဖြည်းဖြည်းကျလာ သလိုပဲတဲ့။ တစ်မျိုးတည်းဆိုရင်တော့ သိပ်မထူး ဆန်းဘူးပေါ့ကွာ။ ဖြစ်ပုံတွေများလာတော့ အစ်ကိုလည်း နည်းနည်း စိတ်ဝင်စားလာတယ်။ မွန်ကြီးကိုလည်း သံယောဇဉ်ကရှိတော့ ဘာဆက်လုပ်သင့်လဲဆိုတာကို တွေးနေမိတယ်။ ဒါနဲ့ပဲ သူလာပြောတဲ့ စနေနေ့ မနက် ၇ နာရီမထိုးခင် စနေအခါကို မှတ်ထားလိုက်ပြီး အိမ်ကို ချိန်းလိုက်တယ်။ နောက်တစ်နေ့ တနင်္လာနေ့မနက် လပြည့်နေ့နဲ့ တိုက်ဆိုင်နေလို့ မွန်ကြီး ရောက်လာတယ်။ မနက် ၈ နာရီလောက် ဆိုတော့ စနေအခါပဲ။ စပြောပြောချင်း သူ့ဆိုင်အကြောင်း ကိစ္စပဲပေါ့ကွာ။ ဒီတော့ မွန်ကြီး မင်းငါပြောတာကို သေသေချာချာနားထောင်၊ လက်တုံ့ပြန် စရာမလိုဘူး။ မင်းငါပြောသမျှ အချိန်တွေ အခါတွေကို ငါသုံးသပ်ပြီးပြီ။ လက်တုံ့မူလို့ မရဘူး။ ဒီတော့ မင်းတို့ဆိုင်မှာ ကက်ဆက် ဖွင့်လားဆိုတော့ ဖွင့်တယ်တဲ့။ ဟုတ်ပြီ၊ မင်းတို့ ရပ်ကွက်ထဲက ဝတ်အသင်း အဖွဲ့တစ်ဖွဲ့လောက်ကို မင်းအိမ်မှာ ဖိတ်ပြီး ဝတ်ရွတ်ဖို့ပြော။ မင်းဧည့်ဝတ်ကျေပေစေ။ အရေးကြီးတာက သူတို့ကို ဓမ္မစကြာရွတ်ဖို့ မေတ္တာရပ်ခံပြီး အဲဒီဓမ္မစကြာတရားသံကို ကက်ဆက်နဲ့ဖမ်းထား၊ ပြီးရင် မင်းဆိုင်မှာ ပြန်ဖွင့်ပေး။ အမြဲဖွင့်ပေး။ နေ့စဉ် ဓမ္မစကြာသုတ်တော် ဖွင့်ပြီးမှ မင်းကြိုက်တာဖွင့်လို့ ပြောလိုက်တယ်။ ပြီးတော့ အရုဏ်တက်မှာ စောစောထပြီး သစ္စာလေးပါး တရားတော်မြတ်ကို တစ်နည်းအားဖြင့် ပူဇော်တဲ့ (ပဋ္ဌမံ သကလက္ခဏ မေကပဒံ) ဂါထာကို အဓိဋ္ဌာန်နဲ့ ပုတီးစိပ်ခိုင်းတယ်။ ဆိုင်မှာလည်း အမြဲမပြတ် ရွတ်ခိုင်းတယ်။ ခုနပြောသလို တိုက်ခိုက်တာ မဟုတ်ဘူး။ လူတွေတစ်စစီ ကွဲပြားကုန်အောင် အပြင်ကနေ အတွင်းတိုက်ဝင်နေတဲ့ မွန်ကြီးကို ဆိုင်ကဘုရားစင်မှာ မှန်တစ်ချပ် ထောင်ထား ခိုင်းလိုက်တယ်။ အစ်ကိုသဘောကတော့ တို့ဘုရားရှင်ဟာ စနေနေ့မှာ ဓမ္မစကြာတရားဦး ဟောတော်မူတယ်ဆိုတာ လောကရဲ့ အမြတ်ဆုံးတရားတွေကို ပြုစုပျိုးထောင် ပေးခဲ့တယ်လို့ ကောင်းတဲ့ဘက်က တွေးယူပြီး မှန်ထောင်ခိုင်းခဲ့တာပဲ။ အတွင်းတိုက် ဝင်တယ်ဆိုတာ ဓမ္မာဆိုတာ မှန်ထောင်ခြင်းဟာ ရန်ကို ကက်ကင်း တန်ပြန်တာလို့ ကြံဖန်ရှာပြောရင်လည်း ဖြစ်တာပေါ့။ ကက်ကင်း နာမည်အမျိုး (၂ဝ) လောက်တော့ အသာလေး။ ဒါပေမယ့် အစ်ကိုကတော့ ခုနသဘောပဲယူတယ်။ အတိုက်အခံ သဘောတွေကို မှန်ထောင်ပြီး တန်ပြန်ခဲ့တာတွေနဲ့ ပတ်သက်လို့နောက်မှ ပြောပြတော့မယ်။ ဒါဟာ တစ်နည်းအားဖြင့် စေတနာအလင်း ပြန်ပေးလိုက်တဲ့ ရောင်ပြန်သတ္တိပဲကွ။ အမှန်တရားအတိုင်း လာရာ လမ်းကြောင်းကို အမြင်အတိုင်း အရှိအတိုင်းတန်ပြန် သက်ရောက်တဲ့ သတ္တိဖြစ်ပေမယ့် ခုသင်ခန်းစာနဲ့ မပတ်သက်လို့ နောက်မှသင်ပေးမယ်။ ထားပါတော့။ အဲဒီလို တရားခွေဖွင့်၊ ပထမံပုတီး စိပ်ခိုင်းပြီး နောက်ပိုင်း ဘာပြဿနာမှ မွန်ကြီး လာမပြော တော့ဘူး။ အစ်ကိုကလည်း တမင် မသွားဘူး။ အကြောင်းရှိရင် သူလာလိမ့်မယ်။ အေးချမ်း နေရင်တော့ လာမှာ မဟုတ်ဘူးဆိုပြီး လွှတ်ပေး ထားလိုက်တဲ့ သဘောပဲ။ ခုနစ်လလောက် ကြာတော့ မွန်ကြီးဆီကို အစ်ကို ရောက်သွားတယ်။ လမ်းကြုံလို့ပါ။ သိချင်လို့ ဟိုဆိုင်ကော ဘယ်မှာလဲ ငါ့ပြစမ်းဆိုပြီး တိုးတိုးကပ်မေးတော့ မွန်ကြီးက ပြုံးပြီး ပြောင်းသွားကြပြီတဲ့။ ဘယ်လိုဖြစ်ပြီး ပြောင်းသွားကြတာတုန်း ပြောစမ်းပါဦး ဆိုတော့ ဆိုင်မှာ အစအဆုံး ဦးစီးလုပ်နေရတဲ့ သူတို့သမီး အိမ်ထောင်ကျသွားလို့ အဲဒီလင်မယား ကိုယ်ခွဲမရှိတော့ ဆိုင်မထွက်နိုင်တော့ဘူးတဲ့။ ဒါကြောင့် ဆိုင်ကို ရောင်းပြီး ကားထောင်ထားကြလို့ သူတို့စီးပွားရေး ပြောင်းသွားကြပြီတဲ့။ စိတ်ကောင်းရှိတဲ့ မွန်ကြီး အတွက် ပုံစံတစ်မျိုး အကျိုးပေးတာလို့လည်း အစ်ကိုကတော့ ထပ်ပြီး သုံးသပ်လိုက်တယ်။

“တစ်ခုခုတော့ အပြောင်းအလဲ ဖြစ်ပေးသွား ရတာပဲနော် အစ်ကို။ တစ်ဖက်က ပုဂ္ဂိုလ် ကောင်းသည်ဖြစ်စေ ဆိုးသည်ဖြစ်စေ ကာယကံရှင်ကတော့ ဆန္ဒ တစ်မျိုးမျိုး ပြည့်သွားတာပဲ။ နံတော်စဉ် ကိန်းဟာကြားရတာနဲ့ တောင်အတော်ကြည်ညိုဖို့ ကောင်းတဲ့ ပညာခန်းပါလားလို့ ကျွန်တော်တစ်ထိုင်တည်း တွေးနေမိတယ်။”

အေးတို့ဘုရားရှင်ဟာ လူဘဝကနေ ဘုရားစင်စစ် ဧကန်ဖြစ်တော်မူခဲ့လို့ ဘဝတစ်ခုရပ်ဆိုင်းခြင်း၊ သံသရာလှုပ်ရှားမှု တစ်ခုရပ်ဆိုင်းသွားခြင်းလို့ မြင်တတ်ရင်လည်း မလွဲဘူးကွ။ ငါဟာ သစ္စာလေးပါး မြတ်တရားကို ထိုးထွင်း သိမြင်တော်မူတဲ့ ဘုရားစင်စစ် ဧကန်ဖြစ်ပြီလို့ ဝန်ခံတော်မူခဲ့တာကိုး။ ဒါကြောင့် စနေအခါ ရောက်လာရင် လောကီပညာနယ်မှာ ရှိတဲ့ရပ်ဆိုင်းခြင်းတွေ တွေ့ရလေ့ရှိတယ်။ ဥပမာ အသေးဆုံး ပေးရရင် စီးနေတဲ့ကားဖြစ်စေ စက်တစ်ခုခု ချို့ယွင်းပြီး ရပ်ဆိုင်းသွားတာတို့ ဆိုတာမျိုးပါ။ ဒါကြောင့် ပညာဆိုတာ အရှင်မြင်တတ်ရတယ်။ တရားသေ မြင်ရင် ပညာနည်း မဟုတ်တော့ဘူး။ ပုံသေနည်း ဖြစ်သွားတတ်တယ်။ ကိုင်း ညီလေး အဲသည်လောက် သဘောပေါက်လာရင် အစ်ကိုကျေနပ်သွားပြီ။ အစ်ကိုကျေနပ်တာထက် မင်းနားယူ သင်ကြားရတာ ရှင်းပြီဆိုရင် တို့ဘုရားရှင် ပရိနိဗ္ဗာန် စံဝင်တော်မူတဲ့ အင်္ဂါအခါ (ဆ) ကို ဆက်ရှင်းမယ်။",
"imagelink":"https://i.pinimg.com/736x/b2/61/13/b26113e10dce28b102dd8f365a3cf8ab.jpg",
"openlink":"",
"notetext":"",
"videolink":""},
{
"title":"လျှင်-ဗုဒ္ဓအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"လျှင် = ဗုဒ္ဓဟူးနေ့ (သို့) ဗုဒ္ဓဟူးအခါ။ ဘုရားအဖြစ်သို့ ရောက်တော်မူသောအခါ။ မ၊ သိ၊ ကြပြီးလို့ (လျှင်) ဆိုတဲ့ ဗုဒ္ဓအခါရဲ့ နံတော်စဉ် ကိုတောင် ညီလေးရောက်လာခဲ့ပြီ။ ကြိုးစားပြီး နားထောင်၊ အစ်ကို ပြောပြမယ်။

တို့ဘုရားရှင်ဟာ ဘုရားအဖြစ်ကို ရောက်တော်မူခါနီး ဗောဓိပင်အောက်မှာပဲ၊ မာရ်နတ်ရဲ့ နှောက်ယှက်ခြင်းကို ခံခဲ့ရတယ်။ မရေမတွက်နိုင်တဲ့ သူ့ရဲ့ တပည့်လက်သားတွေနဲ့ တို့ရဲ့ဘုရားရှင်ကို အမျိုးမျိုးနှောက်ယှက် တိုက်ခိုက်တယ်။ ဒီနေရာကထပေးပါဆိုတဲ့ သဘောပေါ့ကွာ။ တို့ဘုရားရှင်ဟာ အသင်္ချေအနန္တ ဘဝများစွာက ကြီးမားတဲ့ ပါရမီတော်ကြီးတွေကို ဖြည့်ဆည်းတော်မူခဲ့ ပြီးပြီပဲ။ ဒါကြောင့်မို့ အဲဒီမှာတင် နောက်ဆုံးဘဝ ဝေသာန္တရာမင်း ဖြစ်စဉ်က အလှူကြီးပေးခဲ့တာတွေကို မဟာပထဝီမြေကြီးနဲ့ တိုင်တည်သက်သေ ပြုလိုက်တော့ မာရ်နတ်ဟာ အရှုံးကြီး ရှုံးသွားခဲ့ ရတယ်ပေါ့ကွာ။

ဘုရားရှင်ဟာ မဟာသက္ကရာဇ် ၁၀၃ ခု၊ ကဆုန်လပြည့်နေ့ ညသန်းခေါင်ကျော် (အရုဏ်တက်ချိန်) သက်တော် (၃၅) နှစ်ပြည့်မှာ ဘုရားအဖြစ်ကို ရောက်တော်မူတယ်။ ရောက်တဲ့အခါ အနေကဇာ တိသံသာရံဂါထာနဲ့ ဥဒါန်းကျူးတော်မူတယ်။ ဒါဟာဘုရားအဖြစ်ကို ရောက်တော်မူတာနဲ့ ဦးဆုံးရွတ်ဆိုတော်မူတဲ့ ပဌမဗုဒ္ဓဝစန ဖြစ်တယ်။ သဗ္ဗညုတ ရွှေဉာဏ်တော်ကိုရ တော်မူခဲ့လို့ တို့ဘုရားရှင်ကို ဗုဒ္ဓ၊ သမ္မာသမ္ဗုဒ္ဓ ဆိုပြီးပူဇော်ခဲ့ကြတာ ဖြစ်တယ်။ တို့ဘုရားရှင်ဟာ ဘုရားအဖြစ်ကို ရောက်တော်မူပြီးတာနဲ့ သတ္တဌာန သီတင်းသုံးတော်မူတယ်။ တစ်နေရာမှာ (၇) ရက်၊ (၇) နေရာဆိုတော့ (၄၉) ရက် နေတော်မူခဲ့တယ်။ နောက် မိဂဒါဝုန်တောမှာ ပဉ္စဝဂ္ဂီငါးဦးနဲ့ တွေ့တယ်။ ဒီပဉ္စဝဂ္ဂီ ငါးဦးဆိုတာ တို့ဘုရားရှင်ကို ဒုက္ကရ စရိယကျင့်နေစဉ်က မျှော်လင့်ချက်ကြီးစွာ ချဉ်းကပ်နေခဲ့ပေမယ့် မလျော့မတင်း စောင်းကြိုးညှင်း သကဲ့သို့ကျင့်မှသာ တရားထူးကို ရနိုင်တော့မယ်လို့ ဆင်ခြင်ပြီး ဆွမ်းအဟာရကို ပြန်မှီဝဲခဲ့တဲ့အခါ ဘုရားဖြစ်တော့မှာ မဟုတ်ဘူးဆိုပြီး တို့ဘုရားရှင်နားက ခွာသွားတဲ့ ပုဂ္ဂိုလ်ငါးဦးပေါ့ကွာ။ ဒါတောင် မြင့်မြတ်တဲ့ အမျိုးကလာတဲ့ မင်းသားဖြစ်နေလို့သာ နေရာပေးရတယ်။ ဘုရားဖြစ်တာကို ယုံကြတာမဟုတ်ဘူး။ ဓမ္မစကြာတရားတော်ကို ဟောမှ ယုံလာကြတာ။ အဲဒီမှာ လက်ရုံးတစ်ထောင်ရှိတဲ့ မာရ်နတ်မင်းနဲ့ တွေ့ပြီး ဗောဓိပင်နဲ့ ရွှေပလ္လင်ကို အပြိုင်အဆိုင် အလုခံ ရတာဟာ စီးပွား၊ ဥစ္စာ၊ ဩဇာ၊ မြင့်မားမှုရှိသူနဲ့ ဖြစ်တဲ့ပြဿနာပဲ။ ဒါပေမယ့် ပါရမီတော်ကြီးတွေရဲ့ တန်ခိုး၊ သီလ သစ္စာတန်ခိုးကြောင့် တို့ဘုရားရှင်ကို မာရ်နတ် အံဆက်မတု နိုင်ခဲ့ဘူးလေ။ လောကီ အလုပ်တွေ အကုန်စွန့်ပြီး၊ လောကုတ္တရာ ပွားစည်းမှုတွေသာ ပြုလုပ်ခဲ့တယ် ဆိုတာလည်း မမေ့ရဘူး။ ဒါဟာပြောင်းလဲပြီးမှ ဖြစ်တဲ့ အကြောင်းတရားတွေချည်းပဲမို့ အိုးသစ်၊ အိမ်သစ် အခြေအနေသစ်တွေကိုလည်း မြင်တတ်ရမယ်။

ဦးဆုံးတွေ့ခဲ့တဲ့ အဠာရနဲ့ ဥဒကရသေ့တွေနဲ့လည်း ပြန်မဆုံတော့ဘူး။ ဒါကြောင့် မိတ်ဟောင်းဆွေဟောင်း ပြန်မဆုံနိုင်တော့တဲ့ သဘောကိုလည်း တွေးရမယ်။

“အစ်ကို ပြောပြတာတွေကို နားထောင်နေရတာ တစ်ခါတစ်ခါ အင်္ဂဝိဇ္ဇာပညာသင်ရသလို မဟုတ်ဘဲ ဗုဒ္ဓဝင် သင်နေရသလိုပဲ။”

ဗုဒ္ဓဝင်ကို သိထားမှ မင်းနံတော်စဉ်ကို မြင်တတ်မှာပေါ့ မောင်အောင်မြတ်ရဲ့။ အနည်းဆုံး အကြမ်းဖျင်းတော့ သိကို သိထားရမယ်။ ဒါကြောင့် အင်္ဂဝိဇ္ဇာပညာရပ်ကို တစ်စိုက်မတ်မတ် လိုက်စားလာသူဟာ ဘာသာတရား ကြည်ညို ကိုင်းရှိုင်းမှုတွေကို လျှော့မတွက်ရဘူး။ ကိုယ်တိုင်လည်း ဘုရားရှင်ရဲ့ ဖြစ်တော်စဉ်တွေမှာ ကြည်ညိုစိတ် မြှုပ်နှံထားနိုင်ရမယ်။ ဘုရားရှင်ကို ယုံကြည်သဒ္ဒါ မြတ်နိုးစိတ်တွေ ပွားလာလေ နံတော်စဉ်အဟောတွေ မှန်လာလေပဲ။ ဒါတော့ မင်းလက်ခံထားရလိမ့်မယ်။

“ဟုတ်ကဲ့ပါ အစ်ကို စိတ်ချပါ။”

ကောင်းပြီ။ အခုပြောနေတဲ့ (လျှင်) ဆိုတဲ့ ဗုဒ္ဓဟူးနေ့၊ ဒါမှမဟုတ် ဗုဒ္ဓဟူးအခါရဲ့ နံတော်စဉ်အရ လက်တွေ့အဖြစ်အပျက်တွေကို ဆီလျော်အောင် အစ်ကိုပြောပြတော့မယ်။ နားထောင်။

တစ်ခါတုန်းက မင်းသိန်းဟန်ဆိုတဲ့ လူတစ်ယောက် ရောက်လာဖူးတယ်။ သူက မွန်လူမျိုးကွ။ မော်တော်ကား တာယာလုပ်ငန်း ထောင်ထားတဲ့သူ သိပ်အကျိုးပေးတာပဲ။ အဲဒါနဲ့ သူငှားထွက်တဲ့ ဆိုင်လေးကို အကျိုးပေးတယ်ဆိုပြီး အဲဒီဆိုင်လေး တည်ထားတဲ့ မြေကွက်ကို အပိုင်ဝယ်ဖို့ စဉ်းစားပါလေရော။ အစ်ကို့ဆီ ရောက်လာရတဲ့ အကြောင်းရင်းက အဲဒီစဉ်းစားမှုကြောင့်ပဲ အစ်ကိုကလည်းဝယ်။ အကျိုးပေးမယ်လို့ ပြောလိုက်တယ်။ ဒါနဲ့စရံ သပ်ထားလိုက်တဲ့ အထိဖြစ်လာတယ်။ အဲဒီမှာ မမျှော်လင့်ဘဲ မင်းသိန်းဟန်ရဲ့ ဘဝလေးလှုပ်ခါဖို့ ဖြစ်လာတာပဲ။ သူဝယ်မယ့် မြေကွက်နဲ့ ဆိုင်ခန်းလေးကို မူလပိုင်ရှင်ရဲ့ အစ်ကိုကဝယ်ပြီး အဆောက်အဦး ပြင်ဆောက်မယ်။ ပြီးရင် စားတော်ဆက် ဖွင့်မယ်ဆိုတဲ့ အစီအစဉ်ကြားဖြတ် ဝင်လာပါလေရော။ ပိုင်ရှင်ကလည်း ညီအစ်ကိုချင်းဆိုတော့ ဟိုဘက်ကို အားသာသွားတာပေါ့။ ဟိုကလည်း တတ်နိုင်တယ်လေ။ ငွေလုံးငွေရင်းနဲ့ ဖိလာတဲ့သဘောပဲ။

မင်းသိန်းဟန် အစ်ကို့ဆီ ထပ်ရောက်လာပြန်တယ်။ အဲဒီကိစ္စအတွက် တိုင်ပင်ဖို့ဆိုပါတော့။ သူကိုယ်တိုင်လည်း အောင်မြင်နေပြီ၊ အခြေအနေကျနေပြီ၊ ဒီလိုအခြေတကျဖြစ်အောင် မင်းသိန်းဟန် ဘယ်လောက်ကြိုးစား ရုန်းကန်တက်ခဲ့ ရတယ်ဆိုတာကိုလည်း အစ်ကိုတို့ပဲ အသိဆုံး။ စားတော်ဆက်ဖွင့်မယ့် လူက စရံငွေ သုံးဆလျော်ပြီး ဒီဆိုင်နဲ့မြေကို ယူမယ်ဆိုတဲ့ အဆင့်အထိ ဖြစ်လာတယ်။ မင်းသိန်းဟန် တွေသွားတာပေါ့။ ဝေခွဲရခက် သွားတာပေါ့။ ဒါပေမယ့် သူဟာငွေပိုလာမယ့် ဒီလိုလမ်းမကျယ် နေရာလေးမျိုး ထပ်ရဖို့ဆိုတာ မလွယ်ဘူးလေ။ တစ်ခြားမှာ လုပ်ငန်းပြောင်းသွားရင် မိတ်သစ်ကို ထပ်ရှာရဦးမယ်။ ပြီးတော့ ဒီလမ်းမမျိုးဆိုရင် ဒီဈေးနဲ့ ငှားလို့ရချင်မှ ရတော့မယ်။ ဒါတွေကို အပြန်အလှန်သုံးသပ်ပြီး သူအစ်ကို့ကို အပူကပ်ပြန်တယ်။ အစ်ကိုက ပညာကို အင်မတန်ယုံတဲ့သူ။ သူဦးဆုံး လာတိုင်ပင်တုန်းကတော့ အခါကို မမှတ်မိတော့ဘူး။ ခုပြဿနာနဲ့ ထပ်လာတဲ့အခါက အခုသင်နေတဲ့ ဗုဒ္ဓအခါပဲကွ။ အစ်ကိုလည်း နံတော်စဉ်ကို လုံးဝယုံကြည်တဲ့ သူဆိုတော့ မင်းသိန်းဟန် စောင့်ကြည့်လိုက်ပါဦး။ သိပ်အကျပ်အတည်း ဖြစ်ပြီဆိုရင် အဲဒီစရံသုံးဆ လျော်တာယူလိုက်ဗျာ။ နောက်တစ်နေရာ ထပ်ရှာကြတာပေါ့လို့ပဲ အစ်ကို အားပေးလိုက်တယ်။ သူလည်း သဘောမကျပေမယ့် လက်ခံသွားတယ်။

ဒါပေမယ့် ဒီစကားတွေပြောပြီး (၁၅) ရက်သာသာလောက်မှာ မင်းသိန်းဟန် ထပ်ရောက်လာပြန်တယ်။ အစ်ကိုလည်း ဘာလဲစရံသုံးဆ ရပြီလားလို့ပေါ့။ မဟုတ်ဘူး မောင်အောင်မြတ်ရေ။ တစ်ဖက်ပုဂ္ဂိုလ်က ကန်တော်လေးဘက်မှာ နေရာတစ်နေရာ ထပ်တွေ့သွားလို့ မင်းသိန်းဟန် စရံရိုက်ထားတဲ့ လက်ရှိဆိုင်ကို မဝယ်ဖြစ်တော့ဘူး။ ဒါကြောင့် နောက်ဆုံးတော့ မင်းသိန်းဟန်ပဲ ပိုင်သွားတော့တယ်။ ဒါဟာ ဗုဒ္ဓအခါရဲ့ နံတော်စဉ်အတိုင်း ဖြစ်ခဲ့ရတဲ့ အကြောင်းလေး တစ်ခုကွ။

“ကိုမင်းသိန်းဟန်သာ ဆိုင်ပိုင်ဖြစ်သွားတာ။ ဟိုဘက်က သူဌေးကတော့ ဒုက္ခရောက်မသွားဘူးနော် အစ်ကို။ ဘုရားရှင်ဟာမာရ်နတ်ကို...။”

ဒီလိုမတွေးနဲ့လေ ညီလေး၊ အကြည့်အတွေး မလွဲချော်သွားစေနဲ့။ တစ်ဖက်ပုဂ္ဂိုလ်ဟာ ထီပဲပေါက်ပေါက်၊ ငွေထုပ်ပဲ ကောက်ရကောက်ရ၊ မင်းသိန်းဟန်နဲ့ မဆိုင်သလို တို့ပညာအကြည့်တွေနဲ့ လည်းမဆိုင်ဘူးကွ။ သူက ငွေအလုံးအရင်းနဲ့ ဖိခဲ့ပေမယ့် လက်ရှိ ကြိုးစားအောင်မြင်ထားတဲ့ မင်းသိန်းဟန်နေရာ မရွှေ့သွားရဘဲ ပိုင်ဆိုင်ခဲ့တယ်လေ။ ဒါဟာ မင်းသိန်းဟန်ရဲ့ အောင်မြင်မှုပေါ့ကွ။ ကံအကြောင်းတရားက ဘယ်လိုပဲဖယ်ထုတ်လို့ တစ်ဖက်ကပုဂ္ဂို လ် မပတ်သက်နိုင်တာဖြစ်ပါစေ တို့နဲ့မဆိုင်ဘူး။ ဗုဒ္ဓအခါမှာ နေရာရွှေ့သွားအောင် တိုက်ခိုက်တာ မှန်သမျှနောက်ဆုံး လက်လျှော့သွားရတာကိုပဲ တို့ကကြည့်ရမှာပေါ့။ ဒါမှသာ ဗုဒ္ဓအခါရဲ့ နံတော်စဉ်ကို တို့ထင်ဟပ်မပေါ့။ သဘောပေါက်လား။

“ပေါက်ပါတယ် အစ်ကို။ ဒါပေမယ့် နံတော်စဉ်ကို ကြည့်တတ်ဖို့တော့ တော်တော်လေ့ကျင့် စဉ်းစားတွေးခေါ်ရမယ့် သဘောရှိတယ်။”

ကဲ စဉ်းစားတွေးခေါ်တတ်အောင် ထပ်ပြောဦးမယ်။ ကုမ္ပဏီမှာ လုပ်နေတဲ့ လူတစ်ယောက်ပေါ့ကွာ။ နာမည်က ချစ်ဦးတဲ့။ သူအစ်ကို့ ဆီလာတဲ့နေ့ဟာ ဗုဒ္ဓဟူးနေ့ ညနေ(၅)နာရီ မထိုးခင် ဗုဒ္ဓဟူးအခါမှာပေါ့။ အစ်ကိုကလည်း အနားယူတဲ့ အချိန် ဒါပေမယ့် သူရောက်လာပြီးမှ နိမိတ်တစ်ခု အိမ်ရှေ့က ဖြတ်သွားတယ်။ အိမ်နားက အမျိုးသမီးတစ်ဦး အိမ်တွင်းအုန်း အသစ်လဲဖို့ ပစ္စည်းတွေ၊ တောင်းနဲ့ ဆိုက်ကားပေါ် တင်သွားတဲ့မြင်ကွင်းပဲ။ ဒါနဲ့ဟုတ်ပြီပေါ့။ ဝါဝင်ဝါထွက်လည်း မဟုတ်ဘဲနဲ့ နန်းဟောင်းစွန့် နန်းသစ်လဲတော့မယ့် နိမိတ်ကလည်းဖြစ်၊ ဗုဒ္ဓအခါကလည်း ဖြစ်ဆိုပြီး ခင်ဗျားအလုပ်သစ် အကိုင်သစ် လုပ်တော့မယ်။ ဒါမှမဟုတ် နေရာသစ်ရွှေ့တော့မယ်လို့ ကြံစည်ထားပြီလား။ ကြံစည်ရင် အောင်ပြီလို့သာမှတ်လို့ ပြောလိုက်တယ်။ ကိုချစ်ဦးက ဟာဆရာကြည့်လည်း လုပ်ပါဦး။ ခုဟာက လှည်းကူးဘက်မှာ မီးသွေးသွားဖုတ်မှာနော်။ စွန့်ရမှာ။ ကုမ္ပဏီကတစ်လ (၄၀၀၀) ကျပ်ပေးတာ။ စီးပွားမဖြစ်နိုင်လို့ စွန့်ပြီးလုပ်ရမှာ။ မအောင်မြင်ရင် အလုပ်ထွက်တာ အဖတ်တင်နေဦးမယ်။ သေချာလည်း တွက်ကြည့်ပါဦးလို့ အစ်ကို့ကိုပြန်ပြောတယ်။ အစ်ကိုကလည်း ခင်ဗျားကို ကျွန်တော်ပြောတာစောင့်ကြည့်ပါ။ အောင်မြင်ပါလိမ့်မယ်။ ဒါပေမယ့် အဲဒီနေရာသွားရင် တရားတော့အတတ်နိုင်ဆုံး ကျင့်ပါ။ အဓိဋ္ဌာန်လည်းဝင်ပါလို့ မှာလိုက်တယ်။ သူကတော့ မကျေနပ်ဘူး။ ဒါလောက်စွန့်စားပြီး အလုပ်ထွက်ရတော့မယ့် ကိစ္စကြီးကိုမတွက်ဘဲ လွယ်လွယ်ပြောရပါ့ မလားဆိုပြီး ပြန်သွားတယ်။

နောက်တော့ မေ့တေ့တေ့ ဖြစ်လောက်ပြီဆိုတော့မှ အခါလည်ကာနီး ကိုချစ်ဦး ထပ်ရောက်လာတယ်။ ဆရာ ပြောခဲ့သလို မီးသွေးမဖုတ်ဖြစ်ဘူး။ ဒါပေမယ့် ကျွန်တော်က မီးသွေးကိုမရရအောင် လုပ်မယ်ဆိုတဲ့ဇွဲနဲ့ မဖုတ်ရရင် အရောင်းအဝယ်လုပ်မယ်ဆိုပြီး ဇွတ်လုပ်တာ အခုတော့ အတော်အဆင်ပြေနေတယ်လို့ ပြောတယ်။ သူနဲ့ပါလာတဲ့ သူ့မိန်းမမှာလည်း ရွှေလေးဘာလေးဝတ်လို့ အခြေအနေအတော် ကောင်းနေပုံပဲ။ ခုလာတာက နောက်လုပ်ငန်း ထပ်ချဲ့ဖို့ဆိုပြီး ထပ်တိုင်ပင် သွားလေရဲ့။ ခုထိတော့ ကိုချစ်ဦးရောက်မလာသေးဘူး။ ရောက်လာပြန်ရင် မင်းနားထောင်စရာ ဇာတ်လမ်းလေး တစ်ပုဒ် တိုးလာဦး မှာပေါ့ကွာ။

“ကိုချစ်ဦးက မီးသွေးမဖုတ်ဖြစ်တော့ အစ်ကို့ကို ဘာပြောလဲ ဘယ်လိုမြင်လဲ။”

သူဘယ်လိုပဲမြင်မြင်၊ မတတ်နိုင်ဘူး ညီလေး။ သူကမီးသွေးဖုတ်မယ်လို့ ဗုဒ္ဓအခါမှာ လာပြောတယ်။ အစ်ကိုက မီးသွေးဖုတ်တာ အကျိုးပေးရစေ့မယ်လို့ ပြောလိုက်တာ မဟုတ်ဘူး။ မီးသွေးမကလို့ သူဟာသူ ဘာပဲလုပ်လုပ်၊ လုပ်ငန်းတစ်ခုက လုပ်ငန်းတစ်ခု၊ နေရာတစ်ခုက နေရာတစ်ခုပြောင်းရွှေ့ခြင်း၊ လုပ်ကိုင်ခြင်း ပြုရင် အောင်မြင်ရစေ့မယ်လို့ သာပြောလိုက်တာ။ ဘယ်လိုနည်းနဲ့ အောင်မြင်အောင်မြင်၊ အောင်မြင်ဖို့က အဓိကပဲလေ။

ဘုရားရှင်က ထီးနန်းစည်းစိမ်တွေ စွန့်ခွာပြီး အခြားနေရာသစ်တစ်ခုမှာမှ အောင်မြင်တော် မူတာမို့လား။ ဒီနိမိတ်က ဘယ်ပြေးလွတ်မလဲ။ နံတော်စဉ်ကို ယုံတော့ အပိုင်ပြောထည့် လိုက်တာပေါ့။ အကြောင်းအကျိုးအရ နံတော်စဉ်သွားရာ လမ်းကြောင်းအတိုင်း အောင်မြင်ခဲ့ပေမယ့် ကိုယ်လိုရာပညတ်မှတော့ ကာယကံရှင် စဉ်းစားသင့်တာပေါ့။

တချို့လူတွေက တစ်မျိုးပဲကွ။ ကားထောင်ချင်တယ် ဆိုရင်ဘယ်လိုနည်းနဲ့ ဖြစ်ဖြစ်၊ ဒီနှစ် စီးပွားဖြစ်ရမယ်လို့ ပြောလို့ သိပ်မကြိုက်ချင်ဘူး။ ကားနဲ့ အောင်မြင်မှ ကျေနပ်ချင်ကြတာပါ။ ဒီနှစ်စီးပွားဖြစ်မှာ သေချာတယ်။ ဒါပေမယ့် ကားထောင်ဖို့ အကျိုးမပေးမှန်း သိနေလျက်နဲ့ ဘာလုပ်လုပ် စီးပွားဖြစ်မယ်လို့ ပြောလိုက်ပြီဆိုပါတော့။ သူက ကားထောင်လို့ မွဲသွားရင် ဘယ့်နှယ့်လဲ။ အဲဒါမှတ်ထား။ ပညာပေါ်မှာ ဂြိုဟ်တွေ အပေါ်မှာ သစ္စာရှိရတယ်။ နှစ်တစ်နှစ်မှာ သူလုပ်နေကျ အလုပ်ဖြစ်ပေမယ့် ကံအရ စီးပွားကျချင် ကျသွားတတ်တာပဲကွ။ အဲဒါကို လိုက်လျောညီထွေ လျှောက်ပြောနေရင် နာမည်သေပြီသာမှတ်။ အကြံပေးခြင်းဆိုတာ သိပ်အရေးကြီးတယ်။ ကဲထား။ ဗုဒ္ဓအခါရဲ့ နံတော်စဉ် ဗဟုသုတတစ်ခု အတွေ့အကြုံလေး နားထောင်လိုက်ဦး။

တစ်နေ့ မိတ်ဆွေအဟောင်းထဲက မာလာနွယ်ဆိုတဲ့ ကလေးမလေးတစ်ယောက် ရောက်လာတယ်။ သူဟာ ဆံပင်ညှပ် ကောက်ဆိုင်နဲ့ ကြီးပွားနေတဲ့ ကလေးမ။ သူလာတဲ့ အကြောင်းရင်းကတော့ သူ့ဆံပင်ကောက်ဆိုင်ရှေ့မှာ မိုးလင်းရင်အရိုးတွေ၊ သစ်တိုသစ်စ အမြဲတွေ့နေရတယ်တဲ့။ အဲဒီလို ခဏခဏတွေ့ပြီးတဲ့ နောက်ပိုင်းမှာ ဆိုင်ဟာ လာဘ် အရမ်းပိတ်တာပဲတဲ့။ မိတ်ဟောင်းတွေတောင်မှ မလာကြဘူးတဲ့။ ကလေးမလေးရဲ့ ပင်ကိုယ်စရိုက်က အေးပါတယ်။ လုပ်ငန်းလည်း ကျွမ်းကျင်တယ်။ သူလာပြောတဲ့ အခါက ဗုဒ္ဓအခါ၊ သူ့ကိုတိုက်ခိုက်တဲ့ လူတွေကို ဘယ်လိုပြန်လုပ်သင့်သလဲဆိုတဲ့ အကြံလာတောင်းတဲ့ သဘောပေါ့ကွာ။ ညီလေးစဉ်းစား။

ဗုဒ္ဓအခါမှာ ဘုရားရှင်တော်ကို မာရ်နတ်ဟာ ကြီးစွာသောနှောင့်ယှက် တိုက်ခိုက်မှုတွေ ပြုလုပ်ခဲ့ပေမယ့် ဘုရားရှင်ဟာ ရန်တုံ့ခဲ့တာမှ မဟုတ်ဘဲ။ လုံးဝ မတုံ့ပြန်ခဲ့ဘူး။ ကိုယ်တိုင် ဖြည့်ဆည်းတော်မူခဲ့တဲ့ အတိတ်က ပါရမီတော်ကြီးတွေကို သာဆင်ခြင်သုံးသပ်ခဲ့လို့ သစ္စာပြုခဲ့လို့ မာရ်နတ်ပြေးခဲ့ရတာမို့လား။ အဲဒီနံတော်စဉ်အတိုင်း အစ်ကို သတိပေးလိုက်တယ်။ ဘယ်လိုပေးလိုက်လဲ ဆိုတော့

ကဲ မာလာနွယ် ဘယ်သူကိုမှ ရန်တုံ့မမူရဘူး။ အမူအရာနဲ့ လည်းမတုံ့ပြန်ရဘူး။ အဲဒီလိုနေနိုင်ရင် ငါခိုင်းတဲ့ အတိုင်းလုပ်။ တစ်နည်းနည်းနဲ့ စိတ်ချမ်းသာလာရလိမ့်မယ်။ ယုံလား ယုံတယ်ဆိုရင် ဘယ်သူတွေ ဘာပြောပြော မကြားချင်ယောင်၊ မသိချင်ယောင်ဆောင်ပြီး ဘုရားရှင်ရဲ့အတိတ်ကံ ပါရမီတော်ကြီးတွေကို ပူဇော်တဲ့ (တဟိံ-တဟိ) အစချီတဲ့ ဂါထာကို တစ်နေ့သုံးပတ် ရအောင်စိပ်ရမယ်။ ဘုရားရှင်ရဲ့ အတိတ် ပါရမီတော်ကြီးတွေကိုသာ အောက်မေ့နေရမယ်။ အဲဒီလိုလုပ်လို့မှ သုံးလပြည့်လို့မထူးခြားရင် ငါတစ်မျိုးထပ် အကြံပေးမယ်လို့ ပြောလိုက်တယ်။

သူ့ခမျာ နားထောင်လိုက်တာ ပုတီးသုံးပတ်တင် မကဘူး၊ တစ်နေ့ငါးပတ်ရအောင် စိပ်သတဲ့။ စိပ်ပြီး (၁၀) ရက်ကျော် လောက်လည်းကျရော အရင်လို လူတွေပြန်ဝင်လာလိုက်ကြတာ ခုထိလာဘ်ဆက်ပွင့် သွားလေရဲ့။

ဒီအဖြစ်အပျက်မှာ မာလာနွယ်ကို အစ်ကို တစ်ခုခုစီရင် ပေးလိုက်ရင် ဒီလိုအောင်မြင်မှ အောင်မြင်မယ်။ ဟော ခုတော့ နံတော်နိမိတ်ကို နံတော်စဉ်ပညာခန်းနဲ့ပဲ ပြန်ဖန်တီးလိုက်တော့ တန်းအောင်မြင် သွားတော့တာပဲ။ ဒါဟာ ဗုဒ္ဓအခါရဲ့ နံတော်စဉ် သတ္တိကွ။

“အရမ်းစိတ်ဝင်စားစရာ ပညာခန်းပဲနော် အစ်ကို။”

အေး ဒါကြောင့် ညီလေးကို သေချာမှတ်ခိုင်းတာပေါ့။ ဗုဒ္ဓအခါရဲ့ နံတော်စဉ် အယူအဆတွေကို ရှင်းကော ရှင်းရဲ့လား။

“ဟုတ်ကဲ့ရှင်းပါတယ် အစ်ကို။”

ကိုင်းရှင်းရင် (တွေး) လို့ခေါ်တဲ့ စနေအခါရဲ့ နံတော်စဉ်ကို ဆက်ကြရအောင်။",
"imagelink":"https://i.pinimg.com/736x/6a/12/0d/6a120d1fd31f8fea9fcd16bd88e8e749.jpg",
"openlink":"",
"notetext":"",
"videolink":""},
{
"title":"ကြ-တနင်္လာအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"ကြ = တနင်္လာနေ့ (သို့) စန္ဒြောအခါ။ ဘုရားရှင် တောထွက်တော်မူသောအခါ။ မ၊ သိ၊ ကြ၊ လျှင်၊ တွေး၊ ဆ၊ ဦး၊ ဆိုတဲ့ နံတော်စဉ် (၇) ပါးထဲက (ကြ) ဆိုတဲ့ တနင်္လာအခါရဲ့ အကြောင်းတရားလေးတွေ အစ်ကို သုံးသပ်ပြမယ်။ တို့ဘုရားရှင် ဖြစ်တော်မူလာမယ့် ဘုရားအလောင်းတော် သိဒ္ဓတ္ထသတို့သားဟာ သက်တော် (၂၉) နှစ်မှာ စည်းစိမ်ချမ်းသာ အနန္တနဲ့ ယသော်ဓရာဒေဝီ၊ သားတော်ရာဟုလာ တို့ကိုပါ စွန့်ခွာတော်မူပြီး တောထွက်တော်မူခဲ့တယ်။ ရှေးဘုန်းရှေးကံ ကြီးမားလှတဲ့ ဘဝပေါင်းများစွာ ဖြည့်ဆည်းတော်မူခဲ့တဲ့ ပါရမီတော်ကြီးတွေဟာ လူပြိန်းနားလည်အောင် ပြောရရင် ချိန်ခါကျလာပြီ ပေါ့ကွာ။ လောကီဘုံမှာ ဘာမှလိုလေသေးမရှိ ပြီးပြည့်စုံလှတဲ့ လူ့ပြည်လူ့ရွာက စည်းစိမ်ချမ်းသာ အရာအားလုံးဟာ တို့ရဲ့ဘုရားအလောင်းတော် သိဒ္ဓတ္ထသတို့သားကို ချုပ်ကိုင်နိုင်စွမ်း မရှိတော့ဘူးပေါ့။ မကြာခင်လက်တော်ကို မုချရောက်လာတော့မယ့် စကြဝတေးမင်း အဖြစ်တောင်မှ လုံးဝခုံမင်နှစ်သက်မှု မရှိတော့ဘူး။ ဒါကြောင့် ဘုရားရှင်ဟာ သစ္စာလေးပါးမြတ်တရားကို သိမြင်တော်မူနိုင်ရန် တစ်နည်းအားဖြင့် ငြိမ်းချမ်းခြင်း (နိဗ္ဗုတ) ကိုလိုလားခြင်း အလို့ငှာ မဟာသက္ကရာဇ် ၉၇ ခုနှစ်၊ ဝါဆိုလပြည့် တနင်္လာနေ့ ညသန်းခေါင်းယံ အချိန်မှာ တောထွက်တော် မူခဲ့တယ်။ အဖော်ဆိုလို့ စီးတော်မြင်းဖြစ်တဲ့ ကဏ္ဍကမြင်းရယ်၊ ဆန္ဒအမတ်ရယ်ပဲ ပါတယ်။ ကပိလဝတ်ပြည်ကနေ လာလိုက်တာ ယူဇနာ (၃၀) လောက် ခရီးလည်း ပေါက်လာရော မယုတ်လျော့ခြင်း၊ မယုတ်မာခြင်းလို့ အဓိပ္ပာယ်ရတဲ့ အနော်မာမြစ်ကို ရောက်တော်မူ လာတယ်။ အဲဒီမြစ်ကို ကူးပြီးတစ်ဖက်ကမ်း ရောက်တော့ သဲသောင်ခုံတစ်ခုမှာ ရပ်ပြီးဝတ်ဆင် လာသမျှ လက်ဝတ်တန်ဆာ ရတနာတွေကို ဆန္ဒအမတ်ကို ပေးလိုက်ရင်း ကဏ္ဍိကမြင်းနဲ့ အတူပြန်ခိုင်းလိုက်တယ်။ ပြီးတော့ အဲဒီမှာတင် ဆံတော် ပယ်တော်မူတယ်။ ကဏ္ဍိကမြင်းနဲ့ ဆန္ဒအမတ်လည်း ပြန်လာကြရင်း လမ်းမှာတင် ကဏ္ဍကမြင်းဟာ ဘုရားအလောင်းတော်ကို ချစ်ကြည်ညိုစွဲလမ်းတဲ့ စိတ်နဲ့ရင်ကွဲနာကျပြီး အသက်ဆုံးရတယ်။

တို့ဘုရားအလောင်းတော်နဲ့ ပါလာတဲ့ အဖော်နှစ်ဦးထဲက တစ်ဦးပဲ့သွားတာ သတိထားနော်။ အဲဒီနောက်ပိုင်း ထူးခြားမှုက အာဋ္ဌာရသေ့နဲ့ ဥဒကရသေ့မှာ တရားကျင့်တော်မူခဲ့တယ်။ နောက်ဆုံး ဒီတရားတွေဟာ လောကီဈာန်တွေပဲဆိုပြီး ဥရုသေဋ္ဌတောကို ကြွမြန်းတော်မူခဲ့ရှာတယ်။ အဲဒီတောမှာ ဒုက္ကရစရိယာ အကျင့်တွေကို ကျင့်တော်မူခဲ့တယ်ပေါ့ ညီလေးရာ။ ဒါဘုရားရှင် တောထဲရောက်တဲ့အထိ တောထွက်တော်မူတဲ့ အကြောင်းပဲ။

တောထွက်တော်မူသောနေ့လို့ သိရုံနဲ့ တောထွက်တာ တစ်ခုတည်း သိထားလို့မဖြစ်ဘူး။ ပြီးတော့ တောထွက်တဲ့အခါ မာရ်နတ်က အဖော်နှစ်ဦး ခေါ်သွားတာတွေ သတိထားရလိမ့်မယ်။

“ဘုရားလောင်း တောထွက်တော်မူတာတော့ အစ်ကိုပြောတာ နားထောင်လို့ကောင်းနေတာပဲ။ ဟောရင်တော့ အတော်လေ့ကျင့် ရလိမ့်မယ်နဲ့ တူတယ်။”

ပေါရာဏနဲ့ မသုံးဘဲ ဝေါဟာရနဲ့ ဆီလျော်အောင် စကားထည့်ပြီး အဟောထည့် သုံးသပ်ရတာပေါ့ ညီလေးရာ။ အဲဒီ စန္ဒြောအခါနဲ့ ပတ်သက်လို့ မင်းကိုအစ်ကို ပြောပြသုံးသပ်ပြမှာပါ။

နားထောင်။ တစ်ခါတုန်းက စန္ဒြောလို့ခေါ်တဲ့ တနင်္လာအခါမှာ ကိုဟန်မြင့်ဆိုတဲ့ လူတစ်ယောက် အစ်ကို့ဆီ ရောက်လာတယ်။ သူက မော်လမြိုင်က ကုန်သည်။ ဒေါင်းမင်းဈေးတို့၊ ဘာတို့ ကောင်းစားစဉ် ခေတ်ကပေါ့ကွ။ သူဘာပြောလဲ ဆိုတော့ စပ်တူရှယ်ယာ သုံးယောက်လုပ်မလို့။ အစ်ကိုလည်း ပြောလိုက်တယ်။ ကောင်းတယ်လုပ်၊ ဒါပေမယ့် တစ်ယောက်ပဲ အောင်မြင်မယ်။ ကျန်တဲ့တစ်ယောက်က ပုံမှန်ပဲဖြစ်ပြီး တစ်ယောက်ကတော့ ပဲ့ထွက်သွားလိမ့်မယ်။ ဒါမှမဟုတ် တစ်ခုခုကြောင့် အတူတူလုပ်ပြီးကာမှ အဲဒီတစ်ယောက် ပျက်လိမ့်မယ်လို့ ပြောလိုက်တယ်။ ကိုဟန်မြင့်ကလည်း ကောင်းရင်ပြီးရော၊ ပဲ့တာနောက်ထား လုပ်မယ်ပေါ့။ ဒါနဲ့သူတို့ သုံးယောက်စပ်တူ လုပ်ဖြစ်ကြတယ်။ တစ်ယောက်က တောင်ပေါ်လမ်းကို ပစ္စည်းသွားယူတယ်။ တစ်ယောက်က ဒေါင်းမင်းဈေးမှာ ဖြန့်တယ်။ တစ်ယောက်က အဲဒီအတွက် ငွေတွေ ထုတ်ပေးတယ်ပေါ့။ သူတို့သုံးယောက် ဟုတ်နေကြတာပဲ။ လုပ်တာက လှိုင်းကြီးတို့၊ ဖော့ခရစ်တို့ ဆိုတဲ့အစတွေ။ အဲဒီမှာ ငွေထုတ်ပေးတဲ့ ပုဂ္ဂိုလ်က သွေးတိုးရှိတယ်။ တစ်နေ့ အုန်းနို့ခေါက်ဆွဲတွေ တအားစားပြီး ဦးနှောက် ကြောပြတ်လို့ လေဖြတ် သွားပါလေရော။ ဟိုနှစ်ယောက်ပဲ ဆက်လုပ်နေရတာပေါ့။ ကိုဟန်မြင့် တောင်ပေါ်လမ်းသွားတဲ့ လူဆိုတော့ သူကအရဆုံး ပုဂ္ဂိုလ်ဖြစ်သွားတယ်။ ဒေါင်းမင်းဈေးမှာ ဖြန့်ပေးတဲ့ တစ်ယောက်က ရရစားစားအခုထိ။ 

လေဖြတ်တဲ့ပုဂ္ဂိုလ်ကတော့ အသက်ပါ ဆုံးသွားတယ်ပေါ့ မောင်အောင်မြတ်ရာ။ ဒီစီးပွားကြီးကို ဖြစ်လာဖို့ ငွေထုတ်ပြီး ပံ့ပိုးခဲ့သူက ပဲ့ထွက်တယ်။ အားကြိုးမာန်တက် မစွန့်စားဘဲ ထိုင်ဖြန့်ပေးရတဲ့သူက သင့်ရုံသာမန်ပဲဖြစ်တယ်။ စွန့်စားပြီးထွက်တဲ့ ကိုဟန်မြင့်က အောင်မြင်တယ်။ ဒါသာမန် ဖြစ်ရိုးဖြစ်စဉ်လို့ အများက မြင်ပေမယ့် တနင်္လာအခါမှာ ပေါက်ဖွားအစပျိုး တိုင်ပင်လိုက်တဲ့ သူတို့သုံးယောက်ရဲ့ ဖြစ်စဉ်ကို အစ်ကိုကတော့ တိတိကျကျမှတ်တမ်း တင်ထားခဲ့လိုက်တယ်။ တနင်္လာအခါရဲ့ သတ္တိကို လက်တွေ့ ကြည့်ချင်တာကိုး။

“တနင်္လာအခါမှာ ပြောလိုက်တဲ့ စကားဆိုတော့ အခြေအနေကို စိတ်ရှည်လက်ရှည် တော်တော်စောင့်ကြည့် ခဲ့ရမှာပေါ့နော် အစ်ကို၊ ကျွန်တော်ဆို မေ့သွားမှာပဲ။”

ဘယ်ဟုတ်မလဲ ညီလေးရ၊ ဘယ်သူဘယ်အခါမှာ လာပြီး ဘာတိုင်ပင်ထားတယ်ဆိုတာ အစ်ကို့ ဆီမှာစာရင်းနဲ့ မှတ်ထားတာ မင်းမေ့သွားတာကိုး။ ဒီတော့ သူလာခဲ့စဉ်က အခြေအနေနဲ့ လာတုန်းက အခါဟာ နောက်တစ်ခါ ထပ်လာတဲ့အခါကျတော့ အစ်ကို့အတွက် ပညာတွေ တသီကြီးသယ်လာ ပေးသလို ဖြစ်ရတော့တာပေါ့ကွာ။ ကိုင်းထား။

နောက်တစ်ခါ ကြုံရတာကတော့ စီးပွားရေး မဟုတ်ဘူး။ ဘာသာရေးနဲ့ နွယ်တယ်။ ကိုအေးဝင်း ဆိုတဲ့သူပဲ။ လွန်ခဲ့တဲ့ ဆယ်နှစ်လောက်ကပေါ့။ သူက ဘာလာပြောလဲဆိုတော့ သင်္ကန်းစီးချင်တယ်တဲ့။ သူ့မှာ ဇနီးလည်းရှိတယ်။ ကလေးလည်းရှိတယ်။ သူလာပြောတဲ့အခါက တနင်္လာအခါ နေ့ကလည်း တနင်္လာနေ့ပဲ၊ တနင်္လာနေ့ ညနေစောင်းကြီးပေါ့ကွာ။ အစ်ကိုကလည်း နားတဲ့ရက်ဆိုတော့ နံတော်စဉ်ကိန်းတို့ ဘာတို့ကို ဦးနှောက်ခြောက်ခံပြီး တွေးတော စဉ်းစားမနေတော့ဘူး။ ခြွေ၊ ဆွတ်၊ သိမ်း၊ ယူ၊ (ယာယီ) ဆိုတဲ့ ကိန်းကို ခပ်လွယ်လွယ်စဉ်းစားပြီး ဟုတ်မှလည်းလုပ်ပါ ကိုအေးဝင်းရာ ခင်ဗျားမှာ သားနဲ့မယားနဲ့ သူတို့ခမြာ ခင်ဗျားမရှိရင် ဘယ်လိုလုပ်၊ ဘာစီးပွားနဲ့ စားကြမလဲလို့ အစ်ကိုမေးလိုက်တယ်။ ကိုအေးဝင်းက ပြုံးလိုက်ပြီး သူ့ဟာသူဖြစ်လာမှာပေါ့ ဆရာရယ်။ ဆရာကလည်း ကျွန်တော်စိတ်ညစ်လို့ သင်္ကန်းစီးချင်တယ်များ မှတ်လို့လားတဲ့။ ကျွန်တော့်ကို အထင်သေးလိုက်တာတဲ့။ အဲဒီတုန်းက သူ့အပြုံးကို ခုထိမျက်စိထဲကမထွက်ဘူး။ နောက်တော့ သူ့ဇနီး လာပြောတယ်။ ကိုအေးဝင်း သင်္ကန်းစည်းသွားပြီတဲ့။ သူ့ဇနီးလည်း ဆီး(ဇီး)ထုပ် ထုပ်လိုက်၊ မရမ်းပြား ထုပ်လိုက်နဲ့ ဘဝကို ဒီလိုပဲရုန်းကန်စားသောက်ပြီး နေလာလိုက်တာ နပ်တော့မှန်အောင် စားရတာပေါ့ကွာ။

အဲဒီလိုနဲ့ ငါးနှစ်လောက်ကြာတော့ တည်ငြိမ်တဲ့ ရုပ်သွင်ဆောင်ပြီး လက်က ကိုးလုံးပုတီးလေး တစ်ကုံးကိုင်ထားတဲ့ ဦးပဉ္စင်းတစ်ပါး အိမ်ပေါ်ကြွလာတယ်။ အစ်ကိုလည်း ပျာပျာသလဲ နေရာထိုင်ခင်းပေးပြီး ဝတ်ဖြည့်မယ်လို့ သေသေချာချာ ကြည့်လိုက်တော့ ကိုအေးဝင်း ဖြစ်နေလေရဲ့။ အရင်ကလို အပြုံးနဲ့ မဟုတ်တော့ဘဲ သိပ်ကျက်သရေရှိတဲ့ ပြုံးချင်းမျိုးနဲ့။ 

မှတ်မိလား၊ ဒကာကြီးလို့ တစ်ခွန်းတည်း မေးလိုက်တယ်။ အစ်ကိုလည်း တင်ပါ့ဘုရား၊ တပည့်တော် အထင်သေးသလို မေးခဲ့မိတာ အပြစ်မယူပါနဲ့ ဘုရားဆိုပြီး ထိုင်ကန်တော့ ရတော့တာပေါ့။ ရန်ကုန်က ရဟန်းဒကာတွေက ပင့်လို့ သိမ်သမုတ်ပွဲရှိလို့ ကြွလာတဲ့အကြောင်း ဒကာကြီးကိုသတိရလို့ ခဏလှည့်ဝင်လာတဲ့ အကြောင်း အစ်ကို့ကို ပြောပြတယ်။

“စိတ်မကောင်းစရာ၊ ဝမ်းနည်းစရာ၊ ဝမ်းသာစရာကြီးပဲနော် အစ်ကို။”

အေးကွာ အစ်ကိုလည်း မထင်ဘူးပေါ့။ ဒါဟာ စန္ဒြောအခါမှာ ပြောသွားတဲ့ ကိုအေးဝင်း သင်္ကန်းစီးခဲ့တဲ့ အကြောင်းပဲ။ ခုထိ တရားအားထုတ်ပြီး သာသနာ့ဘောင်မှာ ပျော်နေလေရဲ့။ ဒါကြောင့် နံတော်စဉ်ကို မသုံးသပ်ဘဲ ရမ်းပြောလိုက်မိတော့ နံတော်စဉ်ကိန်းရဲ့ သတ္တိတည် လာတဲ့အခါလည်းကျရော ခုလို ကိုယ့်အတွေး အမြင်တွေ လွဲချော်ခဲ့ရတဲ့ ဘဝ ရောက်တော့တာ ပေါ့ကွာ။ ကိုအေးဝင်းမို့ တရားကလည်း ပြည့်လာတဲ့ သံဃာတော်ဖြစ်လာလို့ တခြားလူများသာဆိုရင် ဘယ့်နှယ့်လည်း။ ခင်ဗျားပြောတာဆိုပြီး ကဲ့ရဲ့လိုက်မယ့်ဖြစ်ခြင်း။

“နံတော်စဉ်ဟာ အင်္ဂဝိဇ္ဇာနဲ့ ဟောတဲ့လူတိုင်းအတွက် တော်တော် သတိထားရမယ့် နေရာပဲနော် အစ်ကို။”

ဟုတ်တယ် မောင်အောင်မြတ်၊ ဒါကြောင့်တချို့က ပညာမှာ နံတော်စဉ်ကိန်းကို (MasterofKey) လို့ခေါ်ကြတယ်။ ဒါလည်းသတိထားရမယ့် အချက်တစ်ခုပေါ့ကွာ။ ဘုရားရှင်ဟာ ယသော်ဓရာဒေဝီနဲ့ သားတော် ရာဟုလာကို ထားရစ်ပြီး တောထွက်တော်မူတဲ့ နေ့ဟာတနင်္လာနေ့၊ ပညာစကားနဲ့ ပြောရရင် တနင်္လာအခါဟာ ဘုရားရှင် တောထွက်တော်မူသော နေ့အတွက်ပညတ်ပဲကွ။ တို့ဘုရားရှင်ဟာ တနင်္လာနေ့ကစပြီး တောထွက်တော်မူခဲ့တာ သစ္စာလေးပါးကို ထိုးထွင်းသိမြင်တော်မူခဲ့ပြီး ဘုရားအဖြစ်ကို ရောက်တော်မူရုံတင်မက နောက်ဆုံး နိဗ္ဗာန်နန်းကို မြန်းကြွတော်မူတဲ့ထိ ယသော်ဓရာဒေဝီနဲ့ သားတော် ရာဟုလာ ဆီ လူဝတ်ကြောင်နဲ့မှ ပြန်မှမလာတော့ဘဲကိုး။ လောကီလူသားတွေဆီကို လူစည်းစိမ်အတွက် ပြန်မှမလာတော့ဘဲကိုး။ ဒါကိုအစ်ကို မေ့သွားတယ်။ တနင်္လာအခါရဲ့ သတ္တိကိုအစ်ကို သတိမထား လိုက်မိဘူး။ အေး အဲဒီလို မင်းလည်း မဖြစ်စေနဲ့ မှတ်ထား၊ နောက်အတွေ့အကြုံတစ်ခု ထပ်ပြောမယ်။

အဲဒါကတော့ ဗေဒင်ဟောခြင်း၊ အခါပေးခြင်းနဲ့ မပတ်သက်ဘူး။ သူကသူ့ကိုယ်သူ မိတ်ဆက်ရင်းလာတဲ့သူ၊ သူဟောတဲ့ဗေဒင်၊ အင်း၊ ဆေးလက်ဖွဲ့၊ အဂ္ဂိရတ်လိုက်စားနေတဲ့ ပုဂ္ဂိုလ်ပါတဲ့။ အသက် (၅၀) လောက်ရှိပြီ။ တော်တော်လေးပဲ ကျွမ်းကျင်နေပါပြီတဲ့။ ဦးဘယ်သူ ဘယ်ဝါဆိုပြီး အစ်ကိုတို့ ကြားဖူးနေကျ ထိပ်တန်း ပညာရှင်ကြီးတွေရဲ့ နာမည်တွေကို တသီကြီး လျှောက်ရွတ်ပြတယ်။ သူတို့တပည့်လို့တော့ ဝန်မခံဘူး။ ပညာပဲ ယူခဲ့ဖူးသလိုလို ဘာလိုလိုနဲ့။ အစ်ကိုကတော့ ဦးပဉ္စင်း ဦးအေးဝင်း ကိစ္စကြုံကတည်းက စန္ဒောအခါ ဆိုရင်တော်တော် သတိထားနေပြီ။ ခုနေပညာရှင်ဆိုတဲ့ ပုဂ္ဂိုလ်ကြီးလာတဲ့ အချိန်ကလည်းစန္ဒောအခါကြီးကွ။ ဒီတော့ အစ်ကို အရမ်းမပြောတော့ဘူး။ စန္ဒောအခါရဲ့ နံတော်စဉ်ကိန်းကို သေချာ ဂဃနဏစဉ်းစားပြီး အပြန်ပြန်အလှန်လှန် သုံးသပ်ပြီးမှ ခင်ဗျားကို ကျွန်တော်ပြောမယ်။ ခင်ဗျားက ပညာရှင်ပါလို့ ပြောတယ်။ ကျွန်တော် မြင်တာကတော့ ခင်ဗျားပညာရှင်မဖြစ်သေးပါဘူး။ ပညာရှာတဲ့ သူသာဖြစ်တယ်လို့ ပြောလိုက်တယ်။ တို့ဘုရားရှင်ဟာ တနင်္လာနေ့မှာ တော်ထွက်တော်မူတုန်းပဲ ရှိသေးတယ်။ သစ္စာလေးပါးကို ချက်ချင်း သိမြင်တော်မူသေးတာမှ မဟုတ်ဘဲ။ ဒုက္ကရစရိယာကလည်း ခြောက်နှစ်တောင် ကျင့်ရဦးမှာလေ၊ တွေ့ခဲ့တဲ့ ဆရာတွေဆီက ရခဲ့တဲ့ပညာကလည်း လောကီအတွက်သာဖြစ်လို့ ဘုရားရှင်အားရတော် မမူခဲ့သေးဘူးလေ။ ဒီသဘောတွေနဲ့ အစ်ကို သုံးသပ်ပြီး ပြောထည့်လိုက်တယ်။ အဲဒီ ပညာရှင်ကြီးဟာ မျက်လုံးအပြူးသား၊ ပါးစပ် အဟောင်းသားနဲ့ ကြည့်နေတယ်။ အဲဒီမှာတင် အစ်ကိုက ထပ်ပြီးခင်ဗျား ဆန္ဒပြည့်လောက်စေမယ့် ပညာကိုရှာနေတဲ့၊ ပညာလိုက်နေသေးတဲ့သူပဲ။ ခင်ဗျား နောက်ခြောက်နှစ်လောက် ကြိုးစား လိုက်ပါဦးဗျာလို့ ပြောထည့်လိုက်တယ်။ ဒီတစ်ခါအပြောမှာ အဲဒီလူ ခေါင်းငိုက်စိုက် ကျသွားပြီး ဆရာပြောတာ ဟုတ်ပါတယ်။ ကျွန်တော်ငွေရော၊ လူရောလုံးပြီး လိုက်တာတောင် ပညာမယ်မယ် ရရ မရခဲ့သေးပါဘူး။ ဆရာ့ကို ခုနပြောလိုက်တာတွေဟာ စာအုပ်ဖတ်ပြီး တတ်ရတဲ့ စာတွေ့တွေလည်း အများကြီးပါတယ်လို့ ဝန်ခံတော့တာပဲ။

ပြီးတော့မှ ရစရာရှိတဲ့ ငွေတွေဆုံးနေလို့ ဆရာဘယ်လို ကူညီနိုင်မလဲဆိုပြီး လာခဲ့တာပါတဲ့။ မေးလည်းမေးချင်သေး၊ အထက်စီးက။ အဲဒီလိုလူမျိုးတွေဟာ အောင်မြင်မှုအတွက် နှာတစ်ဖျားနောက်ကျမယ့် လူမျိုးတွေကွမှတ်ထား။ အင်္ဂဝိဇ္ဇာအခါဖြစ်တဲ့ တနင်္လာအခါမှာ ဘုရားရှင်ဟာ လောကီစည်းစိမ်အားလုံးကို စွန့်ပယ်တော်မူပြီး တောထွက်တော်မူခဲ့တာပဲ။ စီးပွားသွားရှာတာမှ မဟုတ်တာ။ သူ့ငွေတွေဘယ်လိုလုပ် ရနိုင်ပါ့မလဲ။ မင်းစဉ်းစား။ ဒါကြောင့် ခင်ဗျားအင်းတွေ၊ ဆေးဖယောင်းတိုင်တွေ အင်းဖယောင်းတိုင် ထွန်းပေါ့ဗျာလို့ အစ်ကိုပြောလိုက်တယ်။ ကဲထားပါတော့။

ဒါဟာ တနင်္လာအခါ ပေါင်းများစွာ အတွေ့အကြုံပေါင်းများစွာ ထဲကမှတ်မိထားတဲ့ အကြောင်းအရာလေးတွေ တစ်ခုနှစ်ခုပဲ၊ ဘာကိန်းမှ မပါတဲ့ နံတော်စဉ်သန့်သန့်လေးပဲ ညီလေး သဘောပေါက်ရဲ့လား။

“ပေါက်ပါတယ်အစ်ကို နားထဲလည်း ရှင်းသွားပါတယ်။”

ကောင်းပြီ။ ဒီလိုဆို (လျှင်) လို့ ခေါ်တဲ့ ဘုရားအဖြစ်ကို ရောက်တော်မူပြီဖြစ်တဲ့ ဗုဒ္ဓဟူးအခါရဲ့ နံတော်စဉ် ကိန်းသွားလိုက်ကြဦးစို့။",
"imagelink":"https://i.pinimg.com/736x/95/83/4c/95834c4b2d70c56a70f81b59d478ebee.jpg",
"openlink":"",
"notetext":"",
"videolink":""},
{
"title":"သိ-သောကြအခါ",
"subtitle":"နံတော်စဉ်ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"သောကြာနေ့(သို့) သောကြာအခါ။ ဘုရားရှင် ဖွားမြင်တော်မူသောအခါ။ “ကိုင်း ကြာသပတေးအခါနဲ့ နံတော်စဉ်ကို သဘောပေါက် သိသွားပြီးတဲ့ နောက်ပိုင်း အခု ညီလေးထပ်သိအောင် ကြိုးစားရမှာက သောကြာအခါရဲ့ နံတော်စဉ်အဖွင့်ပဲ။ ရိုးရိုးပြောရရင် တို့ဘုရားရှင်ဟာ နတ်ပြည်ကနေ စုတေစိတ်ပြီးတဲ့နောက် မယ်တော်မာယာရဲ့ ဝမ်းကြာတိုက်ထဲမှာ ပဋိသန္ဓေ စံယူတော်မူခဲ့ရာက ဖွားတော်မူ‌တာ သောကြာနေ့မှာ ဖွားတယ်။ ဒါကြောင့် အခုပြောမယ့် သောကြာအခါဟာ ဘုရားရှင် ဖွားတော်မူရာအခါပဲ။ သတ္တဝါအနန္တကို တရားရေအေး အမြိုက်ဆေးတိုက်ကျွေးဖို့ ဗုဒ္ဓအလောင်းအလျာ လူသားအဖြစ် ကြွရောက်တော်မူလာတဲ့ နေ့ဟာ သောကြာနေ့ပဲ။ ဒါကြောင့် အင်္ဂဝိဇ္ဇာမှာ သောကြာနေ့ တစ်နည်းအားဖြင့် သောကြာအခါကို ဘုရားရှင် ဖွားတော်မူရာ အခါလို့ဖွင့်ကြတယ်။ ရှေးပညာရှင်ကြီးတွေ ထားရစ်ခဲ့တယ်။ ချီးမြှင့်ခဲ့ကြတယ်ပေါ့ကွာ။”

ဒါကြောင့် သောကြာနေ့၊ သောကြာအခါဆိုတဲ့ ပညတ်ချိန်များဟာ ဘယ်လောက်မြင့်မြတ်သလဲ စဉ်းစားကြည့်။ ဒါဟာလောကရဲ့ ငြိမ်းအေးမှုတွေ အစပျိုးခြင်းလို့ အစ်ကိုမြင်တယ်။ ဘုရားတစ်ဆူပွင့်ဖို့ဆိုတာ လွယ်တာမှတ်လို့ ဖြစ်တောင့်ဖြစ်ခဲကွ။

“ဟုတ်တယ်နော်အစ်ကို၊ ကျွန်တော်ကြားဖူးတာဆို အသင်္ချေအနန္တတဲ့။”

အေးဟုတ်တယ်။ အဲဒါကြောင့် ဖြစ်တောင့်ဖြစ်ခဲမို့ ဘုရားရှင်ဖွားတော်မူတဲ့ သောကြာအခါဟာ နံတော်စဉ်မှာ အရေးကြီးတဲ့ အခန်းကဏ္ဍကပါတယ် ညီလေး။ ကောင်းပြီ။ တို့ဘုရားရှင်ကို လုမ္ဗနီဥယျာဉ်မှာ ဖွားတော်မူတယ်။ မဖွားခင်မှာ မယ်တော်မာယာဟာ ခရီးရှည်ထွက်လာ ခဲ့တယ်ပေါ့ကွာ။ ဒါလွယ်လွယ်မှတ်ထား။ လုမ္ဗနီဥယျာဉ်ထဲမှာ ဖွားလည်းပြီးရော မယ်တော်မာယာဟာ နတ်ရွာစံ ကံတော် ကုန်ရှာတယ်။ ဒါဖြင့် ဒီအခါသတ္တိမှာ မိခင် ဒါမှမဟုတ် မိခင်ကဲ့သို့ နေသူတွေအတွက် အကြီးအကဲတွေအတွက် အထူးဂရုစိုက်ရမယ့် သဘောတွေ ပြမနေဘူးလား၊ မင်းစဉ်းစား။

ဒီလိုအခါမျိုးမှာ ကျွန်မအမေ နေမကောင်းလို့ ကျွန်တော့်အဘွား နေမကောင်းလို့ ကူညီပါ ဆရာရယ်လို့ ပြောလာရင် သိပ်အာမခံ ရဲလို့မဖြစ်တော့ဘူး။ ဘာမဆိုထိန်း ပြောရတော့မယ်။ နံတော်စဉ်ကို ဈာန်ဝင် နစ်မြှုပ်ထားပြီး ဟောလာပြီဆိုတော့ နံတော်စဉ်က ပြန်ချစ်တတ်တယ် ညီလေး။

နံတော်စဉ် ဥပဒေသတိုင်းကို မချွန်မဖောက်နဲ့။ အကြောင်းနဲ့ အကျိုးကို ချိန်ဆလိုက်ရင် တန်းနေတာပဲ။ မလွဲဘူး။ ကိုယ်က ဉာဏ်မျက်စိနဲ့ ကြည့်တတ်ဖို့သာ လိုတယ်။ နံတော်စဉ်က တရားဝင် နိမိတ်ပြနေပါလျက်သားနဲ့ တစ်ဖက်ပုဂ္ဂိုလ်ရဲ့ ကံကြမ္မာကို အရမ်းမဖန်တီးနဲ့၊ လွယ်လွယ်ပြောရရင် ဘာယတြာတို့ ဘာတို့မှ သွားမလုပ်နဲ့မရဘူး။ နံတော်စဉ်ဟာ အဲဒီလောက် စွမ်းအားကြီးတယ်။

မယ်တော်မာယာဟာ သူ့ရဲ့ညီမတော်နဲ့ အတူမောင်ရှိရာ အရပ်ကို စ ခရီးထွက်လာ ခဲ့တာမို့လား၊ ဘယ်သူ့စကားကိုမှ လက်မခံဘူး။ ဒါက အပေါ်ယံအမြင် အဲဒီလို မြင်ထားလိုက်တဲ့အခါ လမ်းခရီးရယ် နောင်မိထွေးတော် ဂေါတမီ ဖြစ်လာမယ့် မယ်တော်မာယာရဲ့ ညီမတော်ရယ်၊ မကြေလည်မှု ရှိထားတာလေးတွေရယ်ကို ကွင်းဆက်လိုက် သုံးသပ်လို့ ရလာတာပေါ့။

မခံချင်စိတ်နဲ့ ခရီးတစ်ခုကို သွားတယ်။ လမ်းမှာ အောင်မြင်မှု တစ်ခုကိုရမယ်။ ဘုရားရှင် ဖွားတော်မူတာကိုး။ အဲဒီ အောင်မြင်မှုဟာ သူ့အတွက်တော့ အချည်းအနှီးပေါ့ကွာ။ မစံစား လိုက်ရဘူး။ ဘာလို့လဲဆိုတော့ ဘုရားရှင် ဖွားတော်မူပြီးတဲ့ အခါမှာ မယ်တော်မာယာဟာ နတ်ရွာစံ ကံကုန်ရတော့တာကိုး။ အဲဒီအခါမှာ ထူးခြားတဲ့ ဖြစ်ရပ်တစ်ခုရှိတယ်။ အဲဒါဘာလဲ။ ဘာဖြစ်တာလဲ။ တို့ဆက်လေ့လာရအောင်။

မယ်တော်မာယာ နတ်ရွာစံ ခသွားရတဲ့အတွက် ဘုရားအလောင်းတော်ကို မိထွေးတော် ဂေါတမီ ကပြန်လည်သယ်ယူ လာရတယ်မို့လား။ ပင့်ဆောင် လာရတယ်မို့လား။ ဒါဘာလဲ။ ကိုယ့်ရဲ့ အောင်မြင်မှုဟာ သူတစ်ပါးအတွက် အကျိုးခံစားခွင့် ဖြစ်သွားတယ်လို့ ပြောရမယ်။ ကိုယ်စိုက်တဲ့အပင်နဲ့ အရိပ်ကို သူတစ်ပါး ခိုနားရတယ်။ ခူးဆွတ် စားရတယ်။ အဲဒီ ခိုနားရသူတွေရဲ့ အောင်မြင်မှုဟာ သေးသေးမဟုတ်ဘူး အံ့ဩဘနန်းပဲ။ သုံးလူ့ ထွဋ်ထား အရိပ်ကို ခိုနားကြ ရတော့မှာကိုး။ ဒါကြောင့် သောကြာအခါ ဆိုတာခရီးကို ဦးဆောင်ဟောရမယ်။

မယ်တော်မာယာဟာ နတ်ရွာစံတာကို ကြည့်ပြီး အမိကဲ့သို့သူများ ကျန်းမာရေးချို့တဲ့မှု ဖြစ်ရမှာတွေကိုလည်း ဟောရမယ်။ ပြဿနာ အရှုပ်အရှင်းကို ဖြေရှင်းရမှာတွေကိုလည်း ဟောရမယ်။ သွေးထွက်သံယို ဖြစ်မှုကိုလည်း ဟောရမယ်။ ဒီလို ယေဘုယျသုံးသပ်ပြီး ဟောမှ သူ့ရဲ့ဖွင့်ဆိုချက်တွေဟာ ဖြစ်တော့မပေါ့ မောင်အောင်မြတ်ရဲ့။

“အစ်ကိုပြောတာ ရှင်းနေတာပဲ။ ဒါပေမယ့်လက်တွေ့ ဟောလာရတဲ့ အခါကျရင် ဒီလိုအဖြစ်အပျက်တွေနဲ့ ဆီလျော်အောင် ပြောနိုင်ဖို့ ကျွန်တော်ကြိုးစားပါ့မယ်။”

ဖြစ်လာမှာပေါ့ကွာ။ ဒီလိုပဲ အစ်ကိုလည်း ဟောခဲ့ရတာပဲ။ ဘယ်လောက်ထိ စဉ်းစားသလဲဆိုရင် တစ်ခါက အမျိုးသမီးတစ်ယောက်ဟာ ကလေးတစ်ယောက်ကို လက်ဆွဲလာပြီး အိမ်တစ်လုံးဝယ်ဖို့ လာတိုင်ပင်တယ်။ အဲဒီ အမျိုးသမီး လာတဲ့အခါက အခုသင်နေတဲ့ သောကြာအခါ သူ့မှာငွေတွေရှိတယ်။ အမျိုးသားက မရှိတော့ဘူး။ ယောက္ခမတွေနဲ့ နေရတယ်။ ကြာတော့မနေချင်ဘူး။ ဒါကြောင့် အိမ်တစ်လုံး ဝယ်ချင်တယ်ပေါ့ကွာ။ အဲဒီမှာ အစ်ကိုပြောလိုက်တယ်။ ခင်ဗျားရဲ့အစ်မဖြစ်ဖြစ်၊ ညီမဖြစ်ဖြစ် ဒါမှမဟုတ် ညီအစ်မလိုနေတဲ့ အမျိုးသမီး တစ်ယောက်ယောက်ကို အိမ်ဝယ်တဲ့အခါ ဦးဆောင်ခိုင်းပါ။ ဖြစ်နိုင်ရင် ကျွန်တော်ပြောသလို တိတိကျကျလုပ်ပါ။ ခင်ဗျားဦးဆောင်ပြီး မဝယ်ပါနဲ့ဦးလို့ ပြောလိုက်တယ်။ ဒီအချိန်မှာ သူဓမ္မာရုံ ဆောက်လှူမယ်ဆိုရင်တော့ အကောင်းဆုံးပေါ့။ အခုဟာက အိမ်ဝယ်မှာဆိုတော့ ဒါနဲ့ပဲ ဒီအမျိုးသမီး နည်းနည်းတွေဝေသွားတယ်။ ငွေရှိတယ်။ လိုချင်တဲ့ အိမ်နဲ့ငွေနဲ့ အဝင်ခွင်ကျဆိုရင် အိမ်တစ်လုံး ဝယ်ဖြစ်မယ်။ ဘယ်သူမှ နှောင့်ယှက်မယ့်သူ မရှိဘူး။ ဒါကို ဘယ့်နှယ် ဦးဆောင်ပြီး မဝယ်ပါနဲ့ဦးလို့ ပြောနေရတာပါလိမ့် ဆိုတဲ့အမူအရာနဲ့ အစ်ကို့ကို အကဲခတ်နေတယ်။ တိုတိုပြောရရင် နောက်တော့ပြန်သွားရော။ ဝယ်ဖြစ်သွားရော ဆိုပါတော့။ ဒါပေမယ့် အဲဒီအိမ်ကို ဝယ်ပြီး ငွေလည်းချေပြီးရော၊ အဲဒီအမျိုးသမီး ကောက်ကာ ငင်ကာ လေဖျန်းသွားတယ်။ ဘာမှလုပ်လို့ မရတော့ဘူး။ ဝယ်ထားတဲ့ အိမ်ပေါ်တက်ပြီး နေဖို့မပြောနဲ့ သူ့ကျန်းမာရေးကို မနည်းကုရတော့တာပဲ။

ပယောဂဆရာတွေကတော့ အိမ်ခိုက်တယ်။ လူလုပ် ထားတယ်ပေါ့ကွာ။ သိုက်ဆရာက သိက်ကြောမလွတ်လို့ဆိုပြီး ဖြစ်ပြန်တယ်။ ဂဏန်းဗေဒင်သမားက ရှစ်ဂဏန်းကြီး ဖြစ်နေလို့ဆိုပြီး ပြောပြန်ရော။ အင်းမြှုပ်ထားတယ် ဆိုတဲ့သူကဆို ကာယကံရှင် ဘာလုပ်ရမလဲစဉ်းစား။ အစ်ကိုကတော့ သူဦးဆုံးလာပြီး တိုင်ပင်စဉ်က သောကြာအခါက လွဲရင်ဘာမှ မဥပါဒ်တော့ဘူး။ ထားပါတော့။

အဲဒီလိုလည်း ဖြစ်ရော ကလေးကို သူ့ယောက်မတွေဆီမှာ အပ်ထားရတာပေါ့။ ရေချိုး၊ ထမင်းကျွေး၊ ကျောင်းပို့ ကြိုတာကအစ ကလေးတာဝန်ကို သူ့ယောက်မတွေက ယူရတာပေါ့။ အိမ်မပြောင်းရသေးဘဲ အလုပ်တွေပိုလာ ဘာသာအဖတ်တင်တယ်။ အဲဒီအခါကျတော့မှ အဲဒီအမျိုးသမီးက အစ်ကို့ကို သတိရသွားတယ်နဲ့ တူပါရဲ့။ သူ့ကို အိမ်မဝယ်ခိုင်းခဲ့တဲ့ ဆရာဆီ ပြေးပါဦးဆိုလို့ သူ့ယောက်မတွေ ရောက်လာတယ်။ အကျိုးအကြောင်း ပြောပြတယ်။ ဒါပေမယ့် ညီလေးစဉ်းစားကြည့်။ အစ်ကိုဘာလုပ် တတ်ပါ့မလဲ။ မဖြစ်အောင်သာ ကြိုတင်သတိပေးလိုက်တာ။ ဇွတ်လုပ်တော့ အခုလိုတွေ ဖြစ်ကုန်တော့တာပေါ့။ တစ်လမ်းပဲ ရှိတော့တယ်။ အဲဒါကတော့ ကျန်တဲ့ယောက်မတွေထဲက ကြိုက်တဲ့လူက ဦးဆောင်ပြီး ဟိုကလေးအမေ ဝယ်ထားတဲ့ အိမ်မှာသွားနေဖို့ပဲ။

အဲဒါကို သူတို့က လျှောလျှောရှူရှူလက်ခံပြီး အစ်ကိုခိုင်းတဲ့ အတိုင်းလိုက်နာကြတယ်။ ဟိုအမျိုးသမီးလည်း တဖြည်းဖြည်း ကောင်းလာပါတယ်။ နောက်တော့ အစ်ကိုပြောတဲ့အတိုင်းပဲ ဖြစ်သွားတယ်ပေါ့ကွာ။ သူလည်းလိုက်နာ သွားတယ်ပေါ့ကွာ။ သောကြာအခါဟာ အဲဒီလောက်တောင်မှ အရိပ်နိမိတ်လိုက်တယ်နော်။ တော်တော်သတိထားရမယ့် အခါပဲ။ အတွေးအခေါ် လွဲလိုက်လုပ်လို့ မရတော့ဘဲ နံတော်စဉ်အတိုင်းသာ ဖြစ်သွားလိုက်လို့ကတော့။ အဲဟိုကလေးလေး သူ့အဒေါ်တွေဆီ ရောက်သွားမှာပေါ့။ ဒါပဲညီလေး။

“ဟုတ်ကဲ့ သဘောပေါက်ပါတယ် အစ်ကို။”

ပြောပြဦးမယ် မှတ်ဦး။ အဲဒီလိုပဲ တစ်နေ့ အမျိုးသမီတစ်ယောက် အစ်ကို့ဆီ ရောက်လာတယ်။ ငိုလို့။ ဆရာရယ် ကျွန်မရဲ့ အသည်းနှလုံးကို ဆွဲထုတ်လိုက်သလိုပဲ ကျွန်မ မခံစားနိုင်ဘူး။ ဒါကြောင့် ဆရာ့ဆီလာခဲ့တာပါ။ ဆရာ ကူညီပါဦးလို့ ပြောတယ်။ အစ်ကိုကလည်း ဘယ်သိမလဲ၊ ဘယ်လိုဖြစ်လို့လဲ ဘာညာနဲ့ ပျာပျာသလဲ ပြန်မေးရတော့တာပေါ့။

အဲဒီတော့မှ ဓာတ်ပုံလေး ထုတ်ပြတယ်။ ခပ်ချောချော မိန်းကလေး တစ်ယောက်ရဲ့ပုံပဲ။ နာမည်က သီတာတဲ့။ အဲဒီမိန်းကလေးကို ငယ်ငယ်ကတည်းက စာချုပ်စာတမ်းနဲ့ မွေးခဲ့တယ် ဆိုတဲ့အကြောင်း သူ့မိဘတွေက မန္တလေးမှာ ရှိကြောင်း၊ အဲဒီ သီတာရဲ့ အဖေက သူ့ရဲ့မောင်လေး ဖြစ်ကြောင်း။ အခု ဒီတူမလေးဟာ ဆယ်တန်းလည်း အောင်ပြီးပြီဖြစ်ကြောင်း၊ ကျကျနနထားကြောင်း အခုဘာမဟုတ်တဲ့ စကားကတောက်ကဆ ဖြစ်ရုံလေးနဲ့ မနေတော့ဘူး၊ ဘာညာဆိုပြီး ဆင်းသွားကြောင်း တစ်ယောက်ယောက်က မလိုလို့ပညာနဲ့များ လုပ်လား၊ ဒါမှ မဟုတ်မိသားစုတွင်း စိတ်ဝမ်းကွဲအောင် မြှောက်ထိုးပင့်ကော်တွေပဲ လုပ်လားဆိုတဲ့ စကားတွေဝေနေအောင် ပြောတယ်။ အဲဒါတွေကြောင့် ကလေးပြန်လာ စေချင်တယ်။ ကလေးကို ပြန်ခေါ်ပေးပါ။ သူ့မိဘတွေဆီ ပြန်ရောက်ရင် စည်းကမ်းပျက်သွား နိုင်တယ်။ ဘာညာနဲ့ ကရားရေလွှတ်ပေါ့။ သူပြောနေတဲ့ အခါက အခုပြောနေရတဲ့ သောကြာအခါပဲ။

“အစ်ကိုခေါ်ပေးလိုက်လား။”

ဘယ်ကွာခေါ်ပေးစရာ မလိုပါဘူး။ သောကြာအခါရဲ့ နိမိတ်အရ မိကြီးမိထွေးရဲ့ အသံတွေကြားနေရပြီပဲ။ မိဘရင်းဆီမှာ သီတာဘယ်ကြာပါ့မလဲ။ ဒီအမျိုးသမီးကြီးဆီပဲ ပြန်လာရမှာပေါ့။ ဒါကြောင့် ခင်ဗျားပြန်သာပြန်၊ အေးအေးသာနေ။ သီတာပြန်လာမှာပဲ သေချာတယ်။ ဘာမှမပူနဲ့လို့ ပြောပြီး ပြန်လွှတ်လိုက်တယ်။ ရက်ပိုင်းလေး နည်းနည်းတော့ စိတ်ရှည်ရှည် စောင့်ရတာပေါ့။ သီတာ သူ့ကြီးတော်ဆီ ပြန်ရောက်လာတာပဲ။ အစ်ကိုလည်း ဘာမှလုပ်ပေးရတာ မဟုတ်ဘူး။ သောကြာအခါလေကွာ။

မကြီး၊ မိထွေးနဲ့ မိခင်ရင်း လွန်ဆွဲ အားပြိုင်ရင် နံတော်စဉ် အဖွင့်အရ မိခင်ရင်း ဘယ်အားသာ တော့မလဲ။ ဒါပေမယ့် မိခင်ရင်း လက်ကနေ ဆွဲယူမွေးစားထားတဲ့ မိကြီးမိထွေး ကလည်း ဘာကိုမှ မက်မောခြင်း၊ တပ်မက်ခြင်းမရှိတဲ့သူ၊ မယုတ်မာတဲ့သူ၊ မြင့်မြတ်နှလုံးသားရှိတဲ့သူ ဖြစ်မှ နံတော်စဉ်အဖွင့်အတိုင်း ညီတော့မပေါ့ ဟုတ်ဘူးလား။

“ဟုတ်ကဲ့အစ်ကို။”

နံတော်စဉ်ဟာ နံတော်စဉ်ပဲ။ ဘာနဲ့မှ ရောထွေးလို့ မဖြစ်ဘူး မသင့်ဘူးပေါ့ကွာ။ သူ့နေရာနဲ့သူ ရှိနေတဲ့ ပညာခန်းတွေဟာ သူ့နေရာနဲ့သူစွမ်းပြီးသားပဲ။ ရှာတတ်၊ ဖွေတတ်ဖို့ပဲ လိုတယ်။ ဒါကြောင့် ထပ်ပြောဦးမယ်။

တစ်ခါတုန်းက မိန်းကလေးတစ်ယောက် အစ်ကို့ဆီ ရောက်လာတယ်။ သူ့အမေ တော်တော်လေးဖြစ်နေလို့ နေကောင်းအောင် ဘယ်လိုလုပ်ရမယ်။ ဘယ်သူနဲ့ ကုသင့်တယ်။ နေ့သင့်နံသင့် ညွှန်ကြားပေးပါ။ ဘာညာပေါ့။ သောကြာနေ့ ညနေစောင်း သောကြာအခါကြီးမှာပဲ။ ဟာအကိုလည်း ခေါင်းတွေ နောက်သွားတာပေါ့။ ဘယ်လက်တည့် စမ်းရဲပါတော့မလဲ။ အဲဒါကို ပြောတာပေါ့။ စောစောက အစ်ကိုပြောခဲ့တဲ့ စကားမှတ်မိလား။ နံတော်စဉ်က တရားဝင် နိမိတ်ပြနေလျက်သားနဲ့ တစ်ဖက်သားရဲ့ ကံကြမ္မာကို အရမ်းမဖန်တီးနဲ့ ဆိုတာလေ။

“ဟုတ်ကဲ့မှတ်မိပါတယ်။ ယတြာချေလို့ မရဘူးဆိုတာ။”

အေးနံတော်စဉ်က ဖွင့်တယ်။ မယ်တော်မာယာ သွေးထွက် သံယိုမှု ဖြစ်တာကိုဖွင့်တယ်။ ဝမ်းဗိုက်ဆိုရင် ပိုသေချာတယ်။ မျှော်လင့်ချက် သိပ်မရှိဘူး ခေါ်တာပေါ့။ အဲဒီ မိန်းကလေး အမေကလည်း သားအိမ်က အသားစထုတ်ပြီး စစ်ဆေးနေရတယ်။ အစ်ကိုကတော့ အကောင်းဆုံးဖြစ်စေမယ့် စကားတွေနဲ့ နှစ်သိမ့်ရတော့တာပေါ့။ ဟိုမိန်းကလေးက ငယ်ကလည်းငယ် တတ်လည်းတတ်နိုင်တယ်။ ငွေကို စကားမပြောဘူး၊ သူ့အ‌မေ ရှင်ရင်ပြီးရော၊ စည်းစိမ်ကုန်ရင် ကုန်ပစေ။ အဲဒီလိုလူစား၊ အစ်ကိုကလည်း အင်္ဂဝိဇ္ဇာကို အရမ်းချစ်တော့ အင်္ဂဝိဇ္ဇာကို ကြောက်တယ်။ မကွန့်ရဲဘူး။ မစွန့်စားရဲဘူး။ ဘာသတ္တိမှမရှိဘူး။

အဲဒီနေရာမှာ သတ္တိကောင်းပြီး ငွေပုံကြီးကိုသာ မြင်လိုက်ရင် နာမည်တန်းပျက်ဖို့က လက်တစ်ကမ်း ရှိတော့တယ်လေ။ ဒါကြောင့် အစ်ကိုမျက်နှာလွှဲ လိုက်တယ်။ ဟိုမိန်းကလေးကလည်း ပညာတတ်ဆိုတော့ သဘောပေါက်သွားပါတယ်။ နောက်ရက်ပေါင်း (၅၀) ကျော် နှစ်လနီးပါးပေါ့ကွာ။ အဲဒီမိန်းကလေး အစ်ကိုဆီ ထပ်ရောက်လာတယ်။ ဒီအခါလာတာကတော့ နာရေးဖိတ်စာလေးနဲ့။

“နံတော်စဉ်ဟာ ဘယ်လိုမှ ကယ်လို့မရဘူးနော် အစ်ကို။”

ကယ်ဖို့မဆိုထားနဲ့ လမ်းကြောင်းကို သွေဖယ်ပြီးပြောဖို့ နှစ်သိမ့်ဖို့တောင် တော်တောင်ခက်တယ် ညီလေး။ သောကြာအခါမှာ မိခင် သို့မဟုတ် မိခင်လိုနေတဲ့သူ ကျန်းမာရေး ညံ့တယ်ဆိုတဲ့ အသံကြားပြီလား၊ ဂရုသာစိုက်တော့။ ခရီးများ မထွက်ခိုင်းလေနဲ့။ ဒီနေရာမှာ အိပ်ရာပြောင်း အိပ်ခိုင်းတာတို့၊ ဘာတို့ဆိုတဲ့ ရှေးဟောင်း အယူအဆတွေ သွားမလုပ်လေနဲ့။ ချက်ချင်း ကိစ္စပြတ်သွားလိမ့်မယ်။

ကယ်မရတဲ့ ကိစ္စတွေကြုံရတဲ့အခါ ကျတော့လည်း ဘုရားရိပ်သာ ခိုခိုင်းရတော့တာပေါ့၊ အဝတ်လဲ အဓိဋ္ဌာန်တွေဝင်၊ ဓာတ်ကမ္မဋ္ဌာန်းလိုကျင့်ကြံ အားထုတ်နည်းမျိုးနဲ့ အဓိဋ္ဌာန်ဝင်ခိုင်း။ ဒါပဲရမယ်။

“တော်တော်လေး ဦးနှောက်ခြောက်ဖို့ကောင်းတဲ့ အဖြစ်တွေဟာ တတ်ကျွမ်းထားတဲ့ သူတွေတောင် မလွန်ဆန်နိုင်ပါလားလို့ ကျွန်တော် တွေးနေမိတယ်။”

အဲဒါတွေက လူနဲ့လူသားတွေရဲ့ ပတ်ဝန်းကျင်မှာ ထင်ဟပ်လာတဲ့ ဖြစ်ရပ်လေးတွေကို သုံးသပ်ခြင်း၊ ဝင်ကြည့်ခြင်း၊ လိပ်ပြာပူးကပ် ကြည့်ခြင်းပေါ့ကွာ။ လူတစ်ယောက် အကြောင်းကို သောကြာအခါနဲ့ ဆက်ပြီးသတိရလို့ ပြောပြဦးမယ်။

အသက်က (၆၀) ဝန်းကျင်လောက် လူတစ်ယောက် အစ်ကို့ဆီ ရောက်လာဖူးတယ်။ သူဟာ ထင်ရှားတဲ့ ဆရာတစ်ဆူ ဖြစ်လာတဲ့အကြောင်း သူ့လက် (၁၀) ချောင်းဟာဆေး (၁၀)ချောင်း ဖြစ်နေကြောင်း အစ်ကို့ကို ပြောပြတယ်။ သူလာပုံက အဲဒီလို ကြွေးကြော်ပြီး လာတော့ အစ်ကိုလည်း ရုတ်တရက် ကြောင်သွားတာပေါ့။ လူကို အကဲခတ် လိုက်ပြန်တော့လည်း အမြင်ဣန္ဒြေ၊ အပြောဣန္ဒြေနဲ့ ဂနာမငြိမ်လိုက်ပါဘိနဲ့ စိတ်ထဲကပဲ တွေးလိုက်ပါတယ် ဒါလားဆရာ။ ထားပါတော့။ ဒါနဲ့ခင်ဗျား အခု ဘာလာလုပ်တာလဲ။ ကျုပ်က ခင်ဗျားကိုလက်အုပ် ချီရမှာလား၊ ဗေဒင် ဟောရမှာလား၊ အာလာပသလ္လာပ ပြောမှာလား၊ လက်ခမောင်း ထခတ်ပြီး လက်ဝှေ့ရေး ပြရမှာလားလို့ အစ်ကိုမေးလိုက်တယ်။

ဒီတော့မှ သူအဓိဋ္ဌာန်ကြီး ဝင်တော့မယ်ဆိုတဲ့ အကြောင်း ဖြစ်နိုင်ရင် ရာသက်ပန် ယောဂီဖြစ်ဖြစ်၊ ရသေ့ဖြစ်ဖြစ်ဝတ်ပြီး လူသူနဲ့ဝေးဝေး သွားနေတော့မယ် ဆိုတဲ့အကြောင်း၊ အဲဒါ လုပ်ဖြစ်မဖြစ်၊ သင့်မသင့်၊ အောင်မြင်မအောင်မြင် လာမေးတာပါ ဆိုတဲ့အကြောင်း၊ လေပြည်သွေး တော့တယ်။ အစ်ကိုကလည်း ခင်ဗျားဗျာ ဒါလေးမေးဖို့အရေး လူလာပြီး စိန်ခေါ်နေသလို လုပ်နေလိုက်ရတာ ပင်ပန်းပါတယ်။ ဒါကြောင့် ခင်ဗျားကို လိုရင်းပဲ ပြောလိုက်မယ်။ ခင်ဗျား အဲဒီအဓိဋ္ဌာန်ခရီးဆိုတာ ဘယ်တော့မှ ရာသက်ပန် မဖြစ်ဘူး၊ ခဏပဲ အဓိဌာန်ဝ င်ဖြစ်ရင်တောင် ခဏပဲ၊ ပြီးရင် ဒုံရင်းဘဝ အတိုင်းခင်ဗျား အိမ်ပြန်မှာပဲ၊ ပြောစရာပြီးပြီလို့ အစ်ကိုပြောလိုက်တယ်။

ညီလေးစဉ်စားကြည့်၊ ရတနာသုံးပါးရဲ့ ဂုဏ်ကျေးဇူ၊ ရတနာသုံးပါးရဲ့ အရိပ်ကို ဗေဒင်မေးပြီးမှ ခိုမယ်ဆိုတဲ့ လူစားမျိုးရဲ့ စိတ်ဓာတ်ဟာ အဆင့်အတန်းမရှိဘူး ခေါ်တယ်။ ဘာဖြစ်လဲကွာ၊ တုံးတိုက်တိုက်၊ ကျားကိုက်ကိုက်ပေါ့။ အဓိဋ္ဌာန်ဝင်မယ် ဆုံးဖြတ်ပြီးရင် သေသေပေါ့ကွာ။ အစ်ကို့သဘောကတော့ ဘုရားရှင်ကိုယုံပြီဆိုရင် အသက်ပေးယုံမှ ကြိုက်တယ်။ ဟန်နဲ့ယုံတာမျိုးကတော့ လူတိုင်း လုပ်တတ်တာပေါ့။ လူကြားကောင်းအောင် ယုံပြတာမလိုချင်ဘူး။ ဒါကြောင့် အဲဒီပုဂ္ဂိုလ်ကို အဲဒီလိုပြောထည့် လိုက်ရတာပဲ။ အဲဒီတော့ ဘာဖြစ်သလဲသိလား။ သူအခုအဓိဋ္ဌာန် နှစ်ရက်ဝင်ပြီး ပြန်ထွက်လာတာဆိုတဲ့ အကြောင်းဝန်ခံပါတယ်။ ပြီးသွားတာပဲ။ ဒါပေမယ့် ဆရာပြောသလို မပြတ်သွားဘူး။ ဘာအနှောင့်အယှက် ဝင်သလဲသိချင်လို့ အခုဆရာဆီကိုလာပြီး လှည့်ပတ် မေးကြည့်တာပါလို့ ဝန်ခံတယ်။ သောကြာအခါ လေကွာ။ တို့ဘုရားရှင်ဟာ ဘုရားအလောင်းတော် ဘဝကိုရောက်ပြီး (၇) ဖဝါးလှမ်းရုံ လှမ်းခဲ့တာပဲ ရှိတယ်လေ။ ချက်ချင်းမှ ဘုရား မဖြစ်သေးတာကိုး။ သူ့ဟာသူ မြေလျှိုးမိုးပျံတာတွေ ပြောပြီးအစ်ကို့ကို လာပြီးလုပ်လို့ ဘယ်ရမလဲ ညီလေးရေ။ နံတော်စဉ်ကို သူဘယ်လိမ်လို့ ရမလဲ။ မှတ်ထား အဲဒါတွေဟာ သောကြာအခါရဲ့ နံတော်စဉ်အဖွင့် အကျဉ်းတွေ တစ်စိတ်တစ်ဒေသ၊ တစ်ပိုင်းတစ်စတွေပဲ ရှိသေးတယ်။ သဘောပေါက်လား၊ မြင်တတ်ပါ့မလား၊ သုံးသပ်တတ်ပါ့မလား။

“ဟုတ်ကဲ့အစ်ကို၊ ရအောင်ကြိုးစားပါ့မယ်။”

ဟုတ်ပြီ ဒါဆိုရင် (ကြ) လို့ခေါ်တဲ့ တို့ဘုရားရှင် တောထွက်တော်မူရာ တနင်္လာအခါရဲ့ နံတော်စဉ် ဖွင့်ဆိုချက်ဆီ သွားကြစို့။",
"imagelink":"https://i.pinimg.com/736x/62/25/fa/6225fab29dc3480837fde44f5a807203.jpg",
"openlink":"",
"notetext":"",
"videolink":""},
{
"title":"မ–ကြာသပတေးအခါ",
"subtitle":"နံတော်စဉ် ဖွင့်ဆိုချက်များ",
"sirname":"ဆရာ ဦးမောင်မောင်သန်း",
"book":"(မ)–ကြာသပတေးနေ့ (သို့) ကြာသပတေးအခါ။

ဖွင့်ဆိုချက် = ဘုရားရှင် ပဋိသန္ဓေ စံယူတော်မူသော အခါ။

“ဒီအခါကိုကြည့်၊ လူ့ပြည်လူ့ရွာမှာ မကောင်းမှုတွေ လွှမ်းမိုး လာစပြုလာပြီဖြစ်လို့ နတ်အပေါင်းတို့ရဲ့ ဝိုင်းဝန်း တောင်းပန်ချက်အရ သိဒ္ဓတ္ထ သတို့သား ဖြစ်လာမယ့် တို့ဘုရားရှင်ဟာ မယ်တော်မာယာရဲ့ ဝမ်းကြာတိုက်တွင်းမှာ သက်ဆင်းပြီး ပဋိသန္ဓေ စံယူတော်မူခဲ့တယ်။ ဒါဟာ မြင့်ရာက နိမ့်ရာကို ကျခြင်းပဲ။ ဒါပေမယ့် ဒီကျဆင်းခြင်းဟာ ကောင်းသော ကျခြင်း၊ နောင်အထွတ်အထိပ်ကို ပြန်ရောက်တော့မယ့် ကျခြင်းလို့လည်း အဓိပ္ပါယ်ရတယ်။

ဒါပေမယ့် တို့ဘုရားရှင်ဟာ မယ်တော်မာယာရဲ့ ဝမ်းကြာတိုက်ထဲမှာ ကျဉ်းကျပ်စွာ နေခဲ့ရတဲ့အတွက် အကျဉ်းအကျပ်ကို ရောက်တော်မူတယ်လို့ ဆိုရမယ်။ လူတွေကို သုံးသပ်တဲ့အခါ အကျပ်အတည်းနဲ့ ရင်ဆိုင်ရတယ်ဆိုတဲ့ ပီယဝါစာကို သုံးမှ အဆင်ပြေလိမ့်မယ်။ သူများစကားကို နားထောင်ရင်း ဗြုန်းခနဲ ဒုက္ခရောက်ရတဲ့ အခါပဲ။ ဘာလို့လဲဆိုတော့ ဒေဝါနတ် အပေါင်းက ဝိုင်းဝန်းတောင်းပန်လို့ ဘုရားရှင်ဟာ နတ်ပြည်ကနေပြီး လူ့ပြည်လူ့ရွာကို စုတေ စိတ်ချတော်မူတယ်ဆိုတာ ထည့်စဉ်းစားရမယ်။ အများနဲ့ ဆိုင်တဲ့နေရာမှာ အလုပ်လုပ်တဲ့ လူမျိုးဆိုရင် အများစကားကို ဆင်ခြင်ပြီး နားထောင်ရလိမ့်မယ်။

ရမ်းသန်းပြီး ဟုတ်ကဲ့တို့၊ လက်မှတ်ထိုးပေး ရတာတို့ဆိုရင် အချုပ်အနှောင်ရဲ့ အရိပ်အငွေ့ တယ်မကင်းချင်ဘူး။ အများကြောင့် ခံရတဲ့အခါလို့ ပြောရမယ်။ ခရီးသွားဖို့ မေးလာရင် အဲဒီအကြံအစည်ကို လက်လျှော့ခိုင်းရမယ်၊ ကောင်းတဲ့ခရီး မဟုတ်နိုင်တော့ဘူး။ အသွားမတော်တစ်လှမ်း ဖြစ်တတ်တဲ့အခါပဲ။ ကောင်းပြီ။ ပဋိသန္ဓေ စံယူတော်မူတယ်ဆိုတာ ဝမ်းဗိုက်မှာ လွယ်ထားရတာကိုး။ ဒါကြောင့် ကျန်းမာရေးကို ပြောတော့မယ်ဆိုရင် ဝမ်းရင်မှာ ဥပါဒ်ဖြစ်တတ်တယ်။ အစားအသောက် ပျက်တတ်တယ်။ ဟုတ်ပြီလား။”

“ဟုတ်ကဲ့အစ်ကို။ အစ်ကို စီကာပတ်ကုံး ပြောသွားတော့လည်း ကျွန်တော်နားထောင်ရ ကောင်းနေသလိုပဲ၊ ဟောတဲ့အခါမျိုးကျတော့ရော။”

“ဟောတဲ့ အခါမျိုးကျတော့ စကားကို ပေါရာဏ မသုံးဘဲ ဝေါဟာရနဲ့ လူနားထဲဝင်အောင် ပြောရတာပေါ့ မောင်အောင်မြတ်ရာ။ ဒါကိုတော့ ညီလေး သဘောပေါက်ထားရမယ်။ စကားဆိုတာ ရမ်းပြောလို့ မရသလို ဥပမာဆိုတာလည်း ကာလဒေသ ကိုကြည့်ပြီး ပေးရတယ်။”

“ဥပမာကွာ အထက်မန္တလေးဘက်က လူတွေကို ဥပမာပေးရင် မှန်ကင်းတစ်လှည့် ထင်းတစ်လှည့်ဆိုပြီး ပေးရမှာဖြစ်သလို ဧရာဝတီကမ်းတစ်ကြောက လူတွေဆိုရင် ဗုံလုံတစ်လှည့် ငါးပျံတစ်လှည့်လို့ ပေးရမှာညီလေးရ။ ဒီဥပမာပေးတွေကို ပြောနေရတာ နံတော်စဉ် ဟောကိန်းတွေနဲ့ ပတ်သက်နေတယ်။ တစ်နည်းပြောရရင် နံတော်စဉ် ကိန်းတွေ ဟောလာတဲ့အခါ ယူဆသုံးသပ်ပြီး လိုက်လျောညီထွေ ပြောတတ်အောင်လို့ မင်းကို ပြောပြနေရတာဆိုတာ သဘောပေါက်ထား။ ဒါကြောင့် မပြောလို့မရဘူး။ ဒီကြာသပတေးအခါကို ပီပီပြင်ပြင် ပြောတော့မယ်ဆိုရင် တခြားအခါ အဖွင့်တွေနဲ့ မရောထွေးစေနဲ့။ မူလအခြာရှိ ဂြိုဟ်ဂဏန်းကို ခေါ်ဆိုပြီး ထိုဂဏန်း (သို့) မူလအားသည်သာလျှင် အဓိကဟောပေါက် ဖြစ်တယ်။”

“ဖြစ်နိုင်ပါ့မလား အစ်ကို။ ခွင်ဝင်တာကော ရှိလို့လား။”

“အစ်ကို ပြောပြမယ်။ တစ်ခါတုန်းက အစ်ကို့ဆီကို လူတစ်ယောက် ရောက်လာတယ်။ သူဟာ အစ်ကို့အကြောင်းကို သိလို့လာတဲ့လူ မဟုတ်ဘူး။ အိမ်က အမေတို့ဆီကို လာလည်ရင်းနဲ့ အစ်ကိုနဲ့ စကားစပ်မိ ကြပါလေရော။ အစ်ကို နည်းနည်းပါးပါး တီးမိခေါက်မိ၊ မတောက်တစ်ခေါက် တတ် တာလေးလောက်ကိုရော အဲဒီလူက သိမထားဘူးလေ။ ဒါနဲ့ အစ်ကိုကလည်း စပ်စပ်စုစု မနေနိုင်၊ မထိုင်နိုင် သူ့အကြောင်းကို သိချင်လာတယ်။ အခါက မင်းကို အခု သင်ပေးနေတဲ့ ကြာသပတေးအခါ လို့ခေါ်တဲ့ ဂုရုချိန်။”

“ဦးလေး တော်တော်လေး အကျပ်အတည်းနဲ့ ရင်ဆိုင်နေတယ်နော်” ဆိုတော့ ဟုတ်တယ်တဲ့။ “အဲဒါ ဦးလေး မလုပ်ဘူးတဲ့ အလုပ်ကို လုပ်မိလို့၊ ဒါမှမဟုတ် သူများ မြှောက်ပေးတိုင်း လုပ်လို့” ဆိုတော့။ မင်းပြောတာ ဟုတ်သားဟတဲ့။ ငါလက်ဖက်ရည်ဆိုင် ဖွင့်နေတာအကောင်းသား၊ စပ်တူလုပ်ကြမယ်ဆိုပြီး ဝိုင်းပြောတာနဲ့ လက်ဖက်ရည်ဆိုင် ဖြုတ်ပြီး ဆေးဆိုးပန်းရိုက် လုပ်လိုက်တာ မကျွမ်းကျင်တာတွေရော၊ လူယုံသတ်တာတွေရော စုပေါင်းပြီး ခုတော့ထိုးရပ်သွားပြီတဲ့။ ဘာလုပ်လို့မှ မရတော့တဲ့ အကျပ်အတည်းနဲ့ ရင်ဆိုင်နေရလို့ စိတ်လေလေနဲ့ ခုလည်း ထွက်လာတာတဲ့။

“ဦးလေး အဲဒါဆိုရင် ကိုယ့်ကိုယ်ကို ကျန်းမာရေးတော့ ဂရုစိုက်။ ဘာလို့လဲဆိုတော့ စိတ်ညစ်ညစ်နဲ့ အစားအသောက် မမှန်ရင် ဗိုက်မကောင်း ဖြစ်နေဦးမယ် ”လို့ အစ်ကိုက ပြောလိုက်တယ်။

ဟုတ်တယ်။ ခုလည်းဗိုက်ထဲမှာပူပူနေတယ်။ အေး တစ်ခုခု ချက်ချင်းစားပေးမှ အဲဒီလေပူတွေ ငြိမ်းတယ်တဲ့။ ဆရာဝန်က အဲဒါ အစာအိမ်ဖြစ်ချင်တဲ့ အစပဲလို့ ပြောတယ်တဲ့။ ဒီတစ်ခါ အစ်ကိုအစား ပြောလိုက်တဲ့ စကားကို ကြားတော့ ကျန်းမာရေးမို့လား မသိဘူး။ အဲဒီ ဦးလေး လန့်သွား ပုံရတယ်ကွ။ မျက်စိမျက်နှာကို ပျက်သွားတာပဲ။ ဒါကို ဗေဒင်ဟောတယ်လို့ ယူဆရင် ဗေဒင်ဟောခြင်းပေါ့ကွာ။ အလကား လျှောက်ပြီး မလိုတာတွေ အူမချေးခါး ဝါးလုံးရှည်နဲ့ ရိုက်သိမ်း ပြောနေမယ့်အစား၊ ဥပမာ ခင်ဗျားအိမ်မှာ ပန်းကန် ဘယ်နှစ်ချပ်ကွဲနေတယ်။ ဇွန်းက ဘယ်နှစ်ချောင်း၊ အိမ်ရှေ့မှာ ဘာပင်ရှိတယ်၊ အိမ်အောက်မှာ ဘာတွေရှိတယ်လို့ လျှောက်ပြောနေမယ့်အစား တစ်ဖက်သားရဲ့ ရင်ထဲကို ရောက်အောင် ဒေါက်ခနဲ ပြောထည့်လိုက်နိုင်ရင် မကောင်းဘူးလား။ 

“ကောင်းတာပေါ့ အစ်ကို။”

“အေး အဲဒီလို ပြောတဲ့လိုင်းကလည်း အစ်ကိုတို့ ပညာခွင် မဟုတ်ဘူး။ ဒါကြောင့် ပြောစရာလည်း မလိုဘူး။ ခုနလို ပြောထည့်လိုက်တော့ တန်းထိသွားတယ်။ ဒါလည်း အတွေ့အကြုံတစ်ခုပဲ၊ အတွေ့အကြုံဟာ ပညာပဲ။ ဂုရုချိန်ကို လူပေါင်းများစွာရဲ့ အထိအတွေ့နဲ့ အစ်ကိုက လေ့လာခဲ့ရတာကိုး။”

“ဦးလေး ဝန်ခံမှတော့ အစ်ကို ပျော်သွားမှာပဲနော်၊ ကျွန်တော်ဆိုဟောတတ်ကာစမှန်သွားရင်ပျော်မှာ။”

“ဒါပေါ့ ညီလေးရ၊ ဒါပေမယ့် ဒါလောက်နဲ့ ဘယ်ပြီးပါ့မလဲ။”

“ဦးလေးဟာ ဆေးဆိုးပန်းရိုက် မလုပ်ခင်က လက်ဖက်ရည်ဆိုင် အောင်မြင်လျက်သားနဲ့ဗျာ” လို့ စကားပစ်လိုက်တော့ အေးလေကွာ၊ ကြံကြံဖန်ဖန် ငါကလည်း ဆွယ်ရာ ပါသွားသကိုးတဲ့။ တစ်ချက်တည်း အဘိုးကြီး မလှုပ်နိုင်တော့ဘူး။ 

“ဘာမှ သိပ်ပြောနေစရာမလိုဘူးနော်။ လိုရင်းတွေပဲ ထိသွားတာ။ အဲဒီလို ပြောနိုင်အောင် ကျွန်တော်လည်း လေ့ကျင့်ရဦးမှာပေါ့နော် အစ်ကို။ ဒါပေမယ့် အဲဒီအချိန်မှာ လာတဲ့လူတိုင်းကို ဒီလိုဟောပုံမျိုး တစ်ပုံစံတည်း ဟောလို့ မှန်နိုင်ပါ့မလား။”

ညီလေးမှတ်ထား ပညာရှိကြီးတွေက “ထဲဝယ်ဉာဏ်ရှိ မဆုံးတည်း”လို့ ဆုံးမခဲ့ကြဖူးတာ ဖတ်ဖူးမှတ်ဖူး သင်ယူ ခဲ့ရဖူးတယ်။ အခုဟောခဲ့တာက မတောက်တစ်ခေါက် တတ်ကာစဘဝက ဟောခဲ့တာ ညီလေးရ၊ နည်းနည်းပါးပါးလေး တတ်တယ်ဆိုရုံလေး၊ တတ်လာတော့ တစ်နေ့ အစ်ကို့ဆီကို လူတစ်ယောက် ရောက်လာတယ်။ အဲဒါလည်း ဂုရုအခါပဲ။

“အလုပ်ပြောင်း လုပ်တာပဲလား အစ်ကို။”

“ဘယ်ကဟုတ်ရမှာလဲ ညီလေးရဲ့၊ သူက အများနဲ့ပတ်သက်တဲ့ ဆိုင်တစ်ခုမှာ အလုပ်လုပ်တဲ့သူ၊ သူလည်း ရောက်လာရော၊ အိမ်ရှေ့မှာ၊ တိုက်တိုက်ဆိုင်ဆိုင် ကိုယ်ဝန်ဆောင် တစ်ယောက်က ပိုက်ဆံလာတောင်းတယ်။ ခပ်နွမ်းပါးပါးပေါ့ကွာ။ အဲဒါကိုက ဂုရုအချိန် နိမိတ်ဖြစ်နေပြီဆိုတာ အစ်ကို သိလိုက်ပြီ။ ဟိတ်က ပြနေပြီကိုး။ ဒါကြောင့် ခင်ဗျားလုပ်တဲ့ လုပ်ငန်းထဲမှာ သူများမြှောက်ပေးတိုင်း မလုပ်နဲ့။ ခင်ဗျား ဒုက္ခရောက်သွားလိမ့်မယ်လို့ အစ်ကို ပြောလိုက်တယ်။”

သူက ကျွန်တော့်မှာ ပြဿနာတစ်ခု ရင်ဆိုင်နေရတယ်။ သူများတွေ ဝိုင်းပြောလွန်းလို့ အလုပ်တစ်ခု လုပ်လိုက်မိတယ်။ အဲဒီအလုပ်က ယာယီအလွဲသုံးစားမှုလို ဖြစ်နေတယ်တဲ့။ ဆရာကယ်နိုင်ရင် ကယ်ပါဦးလို့ အစ်ကို့ကို ပြောတယ်။

“မင်းစဉ်းစားကြည့် မောင်အောင်မြတ်။ သူက မဟုတ်တာကို လုပ်ခဲ့ပြီးတဲ့လူ။ အမှန်တရားဟာ ဘယ်မှမပြေးဘူး။ ငါဘယ်ကယ်နိုင်ပါ့မလဲ။ ငါကတန်ခိုးရှင်မှ မဟုတ်တာ။ ခင်ဗျားအမှု ပျောက်ချင်ရင် ငွေဘယ်လောက် ကုန်မယ်။ ဘာရတနာဒီပံကို ထွန်းပြီး ဘာပွဲတွေနဲ့ ဘယ်လိုလုပ်ရင် လွတ်ရစေ့မယ်လို့ ငွေတွေတောင်းပြီး ငါလုပ်လိုက်ရင် ငါကိုယ်တိုင် မဟုတ်တာ လုပ်ခြင်းကို အားပေးတဲ့လူ ဖြစ်သွားတော့မပေါ့။ ဘယ်မှာလဲသမားဂုဏ်။ အဲဒီလိုဖြစ်သွားရင် ငါ့ပညာတွေစွမ်းပါ့မလား။ ငါကရော အဲဒီလူခံစားနေရတဲ့ အများမေတ္တာရေ စူးတဲ့အထိကို ဘယ်လိုခွန်အားတွေနဲ့ ပါနိုင်မလဲ။”

ဒါကြောင့် ကျွန်တော်တော့ မလုပ်တတ်ဘူးဗျာ။ ခင်ဗျား တကယ်ကျူးလွန်ထားတာဆိုတော့ လျော်လိုက်ပေတော့။ မလျော်ရင် ထောင်က တန်းနေတာပဲလို့ ပြောထည့်လိုက်တယ်။ မြင့်ရာကနိမ့်ရာကို ကျခြင်းလေ။ ဂုရုချိန်ရဲ့ နိမိတ်နဲ့ ဒီလူထောင်ကျဖို့ သေချာသွားပြီ။ လျော်နိုင်မှ လွတ်မယ်။

အဲဒီအချိန်မှာ ဂုရုချိန်နဲ့ နိမိတ်က ဘယ်လောက်ပီပြင်အောင် ထပ်ဝင်လာသလဲဆိုတော့ သူ့ဇနီးမှာ ကိုယ်ဝန်အရင့်အမာကြီးနဲ့ ဒုက္ခပါပဲ ဆရာရယ်လို့ ညည်းတယ်။ သူ့အပြောကတော့ မွေးလာမယ့်ကလေး အကျိုးမပေးလို့ ခိုက်တယ်ပေါ့ကွာ။ ငါကတော့ ဒီလိုမမြင်ဘူး။ ဒါကြောင့်အစ်ကို ပြောလိုက်တယ်။ “ကလေးနဲ့ ဘာမှမဆိုင်ဘူး။ ခင်ဗျားဟာ ခင်ဗျားသူများ မြှောက်ပေးတိုင်းလုပ်လို့ အကျည်အတည်း ဖြစ်တာပဲ။ ခင်ဗျားနဲ့ပဲဆိုင်တယ်။ အမှန်တရားဟာ ခင်ဗျားနဲ့သာဆိုင်ရမှာပေါ့”လို့ ပြောလိုက်တယ်။

အတွေ့အကြုံတစ်ခုကတော့ အိမ်ပြဿနာတက်တဲ့ လူဆိုပါတော့။ အဲဒါက ဒီလူကတော့ အိမ်မပြောင်းချင်လွန်းလို့ လာပြောတဲ့လူ၊ သူလာပြောတာ အမှုအခင်းနဲ့ဆိုင်တဲ့ ဂုရုချိန်အတွေ့အကြုံ၊ နောက်ဂုရုချိန်၊ အိမ်ရှင်က ထပ်ငှားချင်လာအောင် ဓာတ်ရိုက်ဓာတ်ဆင် လုပ်ပေးပါတဲ့။ ဒါကြောင့် အစ်ကိုက ပြောလိုက်တယ်။ ခင်ဗျားနေတာ တော်တော် ကောင်းလားဆိုတော့ ကောင်းတယ်တဲ့။ တစ်လကို ၆ဝဝဝကျပ် ပေးငှားတာတဲ့။ စာချုပ်ကလည်း ပြည့်တော့မယ်တဲ့။ ဒါဆိုခင်ဗျား မကြိုးစားနဲ့တော့။ အိမ်ရှင်ကိုလည်း ဘာမှဆန့်ကျင်ဘက် မလုပ်နဲ့တော့။ ခင်ဗျားကံအရ ခင်ဗျားပြောင်းရဖို့ သေချာသွားပြီလို့ အစ်ကိုပြောလိုက်တယ်။ ဘာမှလုပ်ပေးလို့လည်း မရတော့ဘူးလေ။

မြင့်ရာကနိမ့်ရာကို ကျခြင်းဆိုတဲ့ အခါမှာ စည်းစိမ်စကား လာပြောလို့ ဘယ်လာရမလဲ။ အပြောင်းအလဲ ဖြစ်ကိုဖြစ် ရတော့မှာပေါ့။ မကြာဘူး။ အဲဒီလူလည်း နောက်အိမ်တစ်လုံး ထပ်ငှားရတယ်ဆိုတာ အစ်ကိုကြားလိုက်တယ်။ နောက်အိမ်က ပထမအိမ်လောက် မကောင်းတော့ဘူးပေါ့ကွာ။ အဲဒီအိမ်ရောက်တော့ တစ်နှစ်နီးပါး ဘာစီးပွားမှ လုပ်လို့မရလို့ အစ်ကို့ဆီတောင် ထပ်လာသေးတယ်။ ဒါလည်း ဂုရုချိန်ရဲ့ သတ္တိပေါ့။

“ဂုရုချိန် တစ်ခုတည်းနဲ့ ဘာဂြိုဟ် ဘာဂဏန်းမှမပါဘဲ ဟောစရာတွေ တစ်ပုံကြီးနော်။” 

“ဒါပေါ့ မောင်အောင်မြတ်ရဲ့။ ဘယ်ဟောလို့ ကုန်နိုင်ပါ့မလဲ။ ဥပမာ။ ပညာရေး ဝန်ထမ်းတစ်ဦး သူဟာတစ်နေရာမှာ လုပ်ရကိုင်ရတာ မပျော်ပိုက်လို့ တခြားကိုပြောင်းချင်တဲ့ သူဆိုပါတော့။ သူလာတဲ့ အချိန်က ဂုရုချိန်ဆိုရင် မင်းဘာမှ လုပ်မပေးလည်းပြောင်းရမှာပဲ။ ဒါပေမယ့် နောက်ထပ်ပြောင်းရမယ့် နေရာမှာ အဆင်ပြေရစေ့မယ်တို့၊ ဘာတို့သွားပြီး အာမမခံနဲ့။ နောက်ပြောင်းရင် အခက်အခဲ အကျပ်အတည်းတွေနဲ့ ရင်ဆိုင်ကြုံတွေ့ရမှာပဲ။ အဲသလိုမျိုးပေါ့။ ဒါကြောင့် သူ့အဖြစ်က ဘာလဲ။ သူ့အဖြစ်ကို ကြည့်လိုက်တာနဲ့ ဂုရုချိန်ရဲ့ ဟောပေါက်တွေဟာ အဆီအငေါ်တည့်အောင် နှုတ်က အလိုလို ထွက်လာခဲ့ရတော့တာပေါ့ ညီလေးရ။ မှတ်ထား။ အခါကို သိအောင်ကြိုးစားရမယ်။ အခါကို သိပြီလား။ သိရင်ကာယကံရှင်ရဲ့ ဖြစ်ပုံကို အကဲခတ်ရမယ်။ ရှေ့ပြေး ဟောကြည့်လိုက်၊ စကား ထောက်ကြည့်လိုက်၊ တန်းမှန်ပြီဆိုတာနဲ့ ဂုရုချိန်ရဲ့ ဖွင့်ဆိုချက်တွေမှာ ဘာရှိလဲ၊ ဘာတွေ ညွှန်းထားလဲ။ အဲဒါကို ဆီလျော်အောင် စီကာပတ်ကုံး မင်းဟောလိုက်ပေတော့။ ဥပမာ အစ်ကို ပြောခဲ့တဲ့ အညာကလူနဲ့ အောက်ပြည်ကလူ ပေးသလိုမျိုးပဲ၊ သူနဲ့သူနဲ့ အပ်စပ်ရာကို ဂုရုချိန်ရဲ့ ဖွင့်ဆိုချက်နဲ့ နားလည်အောင် မင်းပြောနိုင်ရမယ်။ မဆိုင်တာ မပြောရဘူး။”

တစ်ခါတုန်းက တပည့်ကြီးတစ်ယောက် ရှိခဲ့ဖူးတယ်။ သိပ်သဘော ကောင်းတာပဲ။ ဒါပေမယ့် သူ့ဆီကိုများ ဂုရုချိန်မို့ မသွားလေနဲ့။ အပျိုသော ဘာသော နားမလည်ဘူး။ ခင်ဗျားမှာ ဗိုက်ပြဿနာ ရှိနေတယ်။ ကိုယ်ဝန်ပြဿနာ ရှိနေတယ်လို့ ပြောထည့် လိုက်တာပဲ။ အကြောင်းကြောင့် ဖြစ်လာမယ့် အကျိုးကို မဆင်ခြင်တော့ဘူး။ ယောက်ျားလေး လူပျိုလာလည်း မင်းအနေအထိုင်ဆင်ခြင်၊ ဗိုက်ပြဿနာ လာလိမ့်မယ်လို့ ဟောထည့် လိုက်တာပဲ။ အဲဒီလိုရမ်း မပြောရဘူး။ အပျိုလေးတစ်ယောက် လုပ်ငန်းကိုင်ငန်း မကောင်းလို့ မင်းဆီလာမယ်။ မင်းက ခင်ဗျား ကိုယ်ဝန်ပြဿနာ၊ ဗိုက်ပြဿနာ ဖြစ်လိမ့်မယ်လို့ ရမ်းပြောလိုက်တာနဲ့ မင်းသွားပြီ။ သူ့ခမျာမှာလည်း အလုပ်က အဆင်မပြေရတဲ့ကြားထဲ မဟုတ်တာတွေ ထပ်ကြားရတော့ ဗေဒင်ဆိုရင် သူ့ဘဝမှာ တစ်ခါတည်း လန့်သွားပြီ သာမှတ်တော့။ မှတ်ထား ဂုရုချိန်တိုင်း ဗိုက်ပြဿနာ မဖြစ်ဘူး။ 

“ကြာသပတေးအခါရဲ့ နက်ရှိုင်း ကျယ်ဝန်းပုံဟာ လန့်စရာပဲနော် အစ်ကို။”

ဒါဟာ ကြာသပတေးအခါ လို့ခေါ်တဲ့ ဂုရုချိန်ရဲ့ နံတော်စဉ် ဟောကိန်းတစ်စိတ် တစ်ဒေသပဲ။ ကဲ (မ) ပြီးရင် (သိ) အဲဒါ သောကြာအခါရဲ့ နံတော်စဉ်ကို ဆက်ကြဦးစို့။",
"imagelink":"https://i.pinimg.com/736x/e7/03/20/e70320c2d70ca89772c4132797017fa6.jpg",
"openlink":"",
"notetext":"",
"videolink":""},
{
"title":"နောက်ဆုံးအပိုင်း",
"subtitle":"ကိုယ်တွေ့ဖြစ်ရပ်",
"sirname":"ဆရာမင်း",
"book":"ဗုဒ္ဓံသရဏံဂစ္ဆာမိ၊ ဓမ္မံသရဏံဂစ္ဆာမိ၊ သံဃံသရဏံဂစ္ဆာမိ၊ အရဟံသိဒ္ဓိ၊ ပဉ္စဂုဏံ အဟံဝန္ဒာမိ။ အာစရိယဂုဏံ အဟံဝန္ဒာမိ။ ဝေါဟာရ အသုံးအနှုန်းများ။ 

(၉၀) မိနစ် အခါတစ်ခုကို မူလအခါဟုခေါ်။ 

(၁၈) မိနစ် အခါတစ်ခုကို အခါခွဲဟုခေါ်။ 

(၆) မိနစ် အခါတစ်ခုကို ဘုတ္တိအခါဟူ၍ ခေါ်ဝေါ်အသုံးပြုမည်။ 

သုံးလီများ အဆန်းလုပ်လို့ ၆ မိနစ်စီပေါ့။ ဆပွတ်နဲ့ပဲယူ ဟုဆိုသဖြင့် ကျွန်ုပ်သည် ဤသို့အဓိပ္ပာယ် ဖော်ကြည့်လိုက်သည်။ ဤမျှလောက်ဆိုလျှင် အခြေခံရှိသူတို့ သဘောပေါက်ပေ ရော့မည်။ အခြေခံ မရှိသူများအတွက်မူ ဘာမျှမသိ ဖြစ်နေပေလိမ့်မည်။ ကျမ်းရင်းလင်္ကာနှင့် ပြန်လည်ညှိရင် ၉၀ မိနစ် မူလအခါတစ်ခုကို ၆ မိနစ်လဘုတ္တိအခါများ ပိုင်းခြားလျှင် ဘုတ္တိအခါပေါင်း (၁၅) ခါရ၏။ မူလအခါပေါင်း (၈) ခါအတွက် ဘုတ္တိအခါခွဲပေါင်း (၁၂၀) ရပါသည်။ (၁၂ × ၆၀မိနစ် / ၆မိနစ် = ၁၂၀)။ ဤတွင် ဆရာတော်ခင်ကြီးဖျော်၏ မူလကျမ်းရင်းလင်္ကာနှင့် ကိုက်ညီပေ‌တော့သည်။ ကိုက်ညီပုံမှာ သူရဇ္ဇကစ၍စဉ်စီ ရှစ်ခါညီ ဟုဆိုသဖြင့် (၉၀) မိနစ်စီ အညီအမျှ ရှစ်ခါပိုင်းပြီးဖြစ်သည်။ ရှစ်လီဂြိုလ်ပေါင်းပြ ဟုဆိုရာတွင်လည်း မူလအခါတစ်ခုကို အခါခွဲ (၅) ခုနှင့် ဘုတ္တိအခါခွဲ (၃) ခု ရသည်။ စုစုပေါင်းဂြိုလ်အခါ (၈) ခု ပေါင်းထည့်ပြီး ဖြစ်သည်။ ရှစ်လီဆိုသည့် သဘောတရားအတိုင်း မူလအခါ (၈) ခုစလုံးသို့ ပေါင်းထည့်ရမည်ဟု အဓိပ္ပာယ်ရသဖြင့် မူလအခါရှစ်ခုအတွက် ဘုတ္တိအခါခွဲပေါင်း (၁၂၀) ရလေသည်။ ထိုအခါမှ ရာသီဆယ့်နှစ်ဝ သင်္ချာယူ၍ဆ ဆိုသည်မှာလည်း ကိုက်ညီ နေပြန်ပါတော့သည်။ အဋ္ဌကဗေဒင် (မဟာကာလဒင်) တွက်ရာတွင် မိဿ ဗြိဿ စသောရာသီ ၁၂ ခွင်ချ၍ တွက်ချက်ရ မည်ဟူလို။ ထို့အပြင် ဆယ့်နှစ်ဝကို သင်္ချာဂဏန်း ချရေးလိုက်လျှင် ၁၂၀ ဟုရ၏။

ကဲကြည့်။ နားလည်ရန် ခက်ခဲသော ပ‌ဟေဠိ စာသားများကိုလည်း အဖြေထုတ်ပြီးဖြစ်၍ ကိုက်ညီမှုရှိသည်ကို အံ့ဩစွာမြင်တွေ့ ရလေသည်။ ထိုထက် အံ့သြဘွယ် ကောင်းသည်မှာ အချိန်တစ်ချိန်မှ တစ်ချိန် ကူးပြောင်းသောအခါ ပြောင်းလဲသော အခါများမှာ ဆပွတ်ဂြိုလ် အစီအစဉ်အတိုင်း ကွက်တိဖြစ်နေသည်ကို တွေ့ရှိရပေသည်။

သီအိုရီမရှိသော လက်တွေ့သည် အကန်းနှင့်တူ၍ လက်တွေ့မရှိသော သီအိုရီသည်လည်း အကျိုးနှင့်တူပေ၏။ ထို့ကြောင့် ဤပညာခန်းကို ရရှိသည် ၁၉၉၇ခုနှစ်မှ ၂၀၀၀ခုနှစ် အထိ လက်တွေ့သုတေသန အကြိမ်ကြိမ်၊ အကြိမ်တစ်ရာထက် မနည်း ပြုလုပ်ပါသည်။ အချိန်များစွာ ပေးဆပ်ခဲ့ရ၏။ အလွန်မှန်ကန် တိကျသော အဖြေများ ရရှိသဖြင့် ပညာအစစ်အမှန်ကို ရရှိလေခြင်းဟု များစွာဝမ်းမြောက်ပီတိ ဖြစ်ရပါ‌တော့သည်။ ထိုနောက် ကျွန်ုပ်၏ လုပ်ငန်းဆောင်ရွက်မှု မှန်သမျှမှာ ဆရာအရှင်ပေးခဲ့သော ပညာကိုအသုံးပြုလျက် လုပ်ဆောင်ခဲ့ပေသည်။ (ဗေဒင်ဟောမှု အသက်မွေးသည်မဟုတ်) 

(၂၀၀၂ခုသြဂုတ်လ)မှ စ၍ ကျွန်ပ်၏စီးပွားရေး လူမှုရေးနှင့် ဘာသာရေးဆိုင်ရာ ကျင့်ကြံအားထုတ်မှုများ စသည်တို့သည် အဘက်ဘက်မှ ပြည့်စုံကာ တိုးတက် ကောင်းမွန်ခဲ့ပါသည်။ မတော်လောဘ မပါသော အရာခပ်သိမ်း လိုတရ ပြည့်စုံခဲ့ပါသည်။ ဆရာအရှင်၏ ကျေးဇူးအလွန် ကြီးမားပေစွ။ ရှေးပညာရှိတို့သည် (ဉာဏ်တူလျှင် ယူစတမ်း) သိသူဖေါ်စား မသိသူကျော်သွား နည်းများဖြင့်သာ ပညာရပ်များကို မှတ်တမ်း တင်ထားခဲ့ကြသည်။ (မသူတော်များထံသို့ ပညာများ ရောက်ရှိသွားမည်ကို စိုးရိမ်ခဲ့ကြဟန်ရှိသည်။ ) ၆မိနစ်လျှင် အခါတစ်ခု ခွဲသောနည်းသည်လည်း ကျွန်ုပ်ထက်‌စောစွာ သို့မဟုတ် နောက်ကျမှ ရရှိသူများ ရှိကိုရှိမည် ဖြစ်သည်။ သို့သော် ဤပညာကို ယခုအထိ ချပြသူ တစ်ယောက်မျှ မရှိသေးပါ။ ကျွန်ုပ် ကိုယ်တိုင်သည်ပင်လျှင် နှစ်အတန်ကြာ သိုဝှက်ထားခဲ့၏။ သို့သော် မြန်မာ့ အင်္ဂဝိဇ္ဇာ ပညာရပ်သည် အလွန်တိကျ မှန်ကန် ထယ်ဝါသော ပညာရပ် တစ်ခုအဖြစ်အခိုင်အမာ ရှိကြောင်း သက်သေတစ်ခု အဖြစ်အတည်ပြုနိုင်ကြရန် ရည်သန်၍ ဟင်းစားသာမက ကွန်ချက်များကိုပါ ပေးလိုက်ရပါတော့သည်။ 

ဤပညာပေးဆောင်းပါးနှင့် ပတ်သက်၍ နောက်အရေးကြီးသည့် တစ်ချက်ရှိသေးသည်။ အကြောင်းအရာ တစ်ခုကို ယုတ္တိတန်သည် မတန်သည်ကို သိပ္ပံနည်းကျ ဝေဖန်ညှိနှိုင်း၍ ဆုံးဖြတ်ပြုကြသော ယခုခေတ် လူကြီးလူငယ်အားလုံးသို့ ကျွန်ုပ်ပေးချင်သော Messageသည် သိပ္ပံပညာက မဖြေရှင်းနိုင်‌သော လိုက်မမီသေးသော အချက်များစွာအနက် ကျွန်ုပ်၏ ဆရာအရှင်က ကျွန်ုပ်အားအသံဖြင့် ပညာရပ်တစ်ခုကို သင်ကြားပေးခဲ့သည်ဆိုသော အချက်ကလေး တစ်ချက်ဖြစ်ပါကြောင်း။",
"imagelink":"https://i.pinimg.com/736x/db/d2/b0/dbd2b0b5c680ff7022c8911985d0bf7e.jpg",
"openlink":"",
"notetext":"",
"videolink":""},
{
"title":"အပိုင်း(၁)",
"subtitle":"ကိုယ်တွေ့ဖြစ်ရပ်",
"sirname":"ဆရာမင်း",
"book":"အင်္ဂဝိဇ္ဇာ ဗေဒင်ပညာဖြင့် တွက်ချက်၍ ဟောပြောမည်ဆိုလျှင် အဓိကကျဆုံးမှာ အခါပိုင်းခြင်းပင် ဖြစ်သည်။ အခါမှားလျှင် မှန်ကန်သော အဖြေကို မည်သို့မျှမရနိုင်။ ထိုကြောင့်လည်း အချိန်အခါပိုင်းခြင်းကို အခြေခံမှအစ ကျမ်းရင်းလင်္ကာကို အာစရိယမူများနှင့် ပေါင်းစပ်၍ တင်ပြပေးပြီးဖြစ်ပါသည်။

ကျွန်ုပ်သည် အင်္ဂဝိဇ္ဇာကျမ်း အမျိုးမျိုးကို လက်လှမ်းမီသလောက် ဖတ်ရှုလေ့လာမှတ်သား တွေးဆခဲ့ရသည်မှာ အချိန်များစွာ ပေးဆပ်ခဲ့ရ၏။ လက်ထပ်သင်ဆရာ မရှိသောကြောင့် စိတ်ပျက်ကာ အင်္ဂဝိဇ္ဇာပညာကို နှစ်များစွာပစ်ထားပြီးကာမှ ၁၉၈၉-၁၉၉၁ခုနှစ်တွင် ဆရာဦးမောင်မောင်သန်း (ရင်ကိုအေးမြရစေသား)၏ အင်္ဂဝိဇ္ဇာအဟောပညာ သင်ခန်းစာများကို နက္ခတ္တရောင်ခြည်မဂ္ဂဇင်းမှ ပြန်လည်လေ့လာခွင့်ရ၏။

သို့သော်အထဗ္ဗဏဗေဒင် (မဟာကာလဗေဒင်) ပညာကို အသုံးပြုမည်ဆိုလျှင် အခါတစ်ခုသည် ၁၈မိနစ်ထက် ပိုမိုအသေးစိပ်ရန် လိုအပ်မည်ဟု ကျွန်ုပ်စိတ်ထဲ၌ အလိုလို သိနေသလိုဖြစ်မိ၏။ အဘယ်ကြောင့်ဆိုသော် ဤအချိန်က ကျွန်ုပ်သည် ဆန္ဒဂဏန်း ၁မှ၂၄၉ အထိတွင် နှစ်သက်ရာ ဂဏန်းတစ်လုံးကို တောင်းဆို၍ နက္ခတ်ခွဲပေါင်း ၂၄၉ ခုမှ ရာသီခွင်ချ၍ တွက်ရသော ဆရာကြီး KP၏ ဟူးရားနက္ခတ္တဗေဒကို သင်ကြားတတ်မြောက်ပြီး ဖြစ်သောကြောင့် ဖြစ်သည်။

ထို့ကြောင့် ဆရာတော်ခင်ကြီးဖျော်၏ ကျမ်းရင်းလင်္ကာကို ပြန်လည်ဖတ်ရှု၍ နက်ရှိုင်းစွာ တွေးခေါ်ကြည့်မိသည်။ သူရဇ္ဇကစ၍စဉ်စီ ရှစ်ဝါညီ ရှစ်လီဂြိုဟ်ပေါင်းပြ ရာသီဆယ့်နှစ်ဝ သင်္ချာယူ၍ဆ။ နေ့၁၂နာရီကို အခါတစ်ခုအတွက် ၁နာရီ၃၀မိနစ် (၉၀မိနစ်)စီ ညီမျှပိုင်းလျှင် ၈ခါရ၏။ ဤအထိ သူရဇ္ဇကစစဉ်စီ ရှစ်ခါညီဆိုသည်နှင့် ကိုက်ညီနေသော်လည်း ရှစ်လီဂြိုဟ်ပေါင်းပြဟု ဆိုရာတွင်မူ အခါခွဲ တစ်ခုကို ၁၈မိနစ်စီဖြင့် အခါတစ်ခု (၉၀မိနစ်)ကို အခါခွဲ၅ခု သာပိုင်းနိုင်သဖြင့် ငါးလီသာ ပေါင်းနိုင်သေး၏။ ရှစ်လီပြည့်ရန် သုံးလီလိုနေ၏။

လိုနေသည်ဟု သိပင်သိညား နည်းလမ်းကို ရှာမရနိုင်ခဲ့။ ထိုကြောင့် ထွက်သမျှ လက်လှမ်းမီသမျှ အင်္ဂဝိဇ္ဇာကျမ်းများ ဆောင်းပါးများတွင် ရှာဖွေကြည့်၏။ မရပါ။ ဤသို့ လမ်းပျောက်နေချိန် ၁၉၉၇ခု မိုးတွင်းကြီး (အတိအကျ ပြောရလျှင် မြန်မာသက္ကရာဇ် ၁၃၅၉ခု ဝါဆိုလဆန်း ၁၃ရက် ကြာသပတေး (17-7-1997) ညဉ့်သန်းအောင် ၁၂နာရီအချိန် တချိန်က အမှတ်မထားကျော်၍ ဖတ်သွားသော ဆရာဦးမောင်မောင်သန်း (ရင်ကိုအေးမြရစေသား)၏ အင်္ဂဝိဇ္ဇာအဟောပညာ သင်ခန်းစာ ဆောင်းပါးတစ်ခုမှ တိုင်ပြေးကလေးများကို စိတ်ဝင်စား အာရုံစူးစိုက်လေ့လာရင်း မှတ်သားနေရင်းမှ အိပ်ပျော်သလို ဖြစ်သွား၏။

သို့သော် နားထဲတွင်မူ ကျွန်ုပ်နှင့် ရင်းနှီးသော အသံတစ်သံကို ကြားနေရာသည် အသံရှင်ကို မမြင်ရ။ ဆရာအရှင်၏ အသံမှန်းသိ၏။ အိမ်မက် မက်သလို ခံစားနေရသည်။ အရင်းအဖျားမရှိပဲ ဆရာအရှင် ပြောခဲ့သည်က (သုံးလီများ အဆန်းလုပ်လို့ ၆ မိနစ်စီပေါ့။ ဆပွတ်နဲ့ပဲယူ) တဲ့။ နောက် ပြောသွားသေးသည် (ငါတို့မသိတာ ဘာမှမရှိဘူးကွ) တဲ့။ ပညာတစ်ခု ပေးတိုင်း ဤသို့ ပြောနေကျ။ ခဏလေးသာ ကြာလိုက်တဲ့ အချိန်ပါ။ ကျွန်ုပ်ပြန်နိုးလာ၏။ တစ်ရေးနိုးသော် အကြံပေါ် ဆိုသည့်အတိုင်း တိမ်မြုပ်နေသော တန်ဘိုးကြီးလှသည့် မြန်မာတို့၏ အင်္ဂဝိဇ္ဇာပညာရပ်၏ ၆မိနစ်ကို အခါတစ်ခုပိုင်းသော ပညာခန်းကို ကျွန်တော် သင်ယူ တတ်မြောက်ခဲ့၏။

ချက်ချင်းပင် ပဉ္စဂုဏံ အဟံဝန္ဒာမိ၊ အာစရိယဂုဏံ အဟံဝန္ဒာမိ ဟု အသံထွက်အောင်ရွတ်၍ လက်ဆယ်ဖြာ ထိပ်မှာမိုးကာ အနန္တငါးပါးနှင့် ဆရာအရှင်တို့ကို ရှစ်ခိုးလိုက်ပါသည်။",
"imagelink":"https://i.pinimg.com/736x/20/5b/ce/205bce339fb78217bd7758a813d0cac3.jpg",
"openlink":"",
"notetext":"",
"videolink":""},
{
"title":"အယူအဆ သီးသန့်",
"subtitle":"နေ့၊ အချိန်၊ အခါအယူအဆများ",
"sirname":"ဆရာမင်း",
"book":"နေ့တွင် တနင်္ဂနွေ၊ တနင်္လာ၊ အင်္ဂါ၊ ဗုဒ္ဓဟူး၊ ကြာသပတေး၊ သောကြာ၊ စနေဟူ၍ (၇)နေ့သာ ရှိသည်။ ရာဟုနေ့ဟူ၍ မရှိပါ။ ကျမ်းရင်း လင်္ကာအမှတ်(၆)၏ အဆိုအရ သူရဇ္ဖကစ၍စဉ်စီ ရှစ်ခါညီ ရှစ်လီဂြိုဟ်ပေါင်းပြ ရာသီဆယ့်နှစ်ဝ သင်္ချာယူ၍ဆ ဆိုသည့်အတိုင်း နံနက်(၆)နာရီမှ ညနေ(၆)နာရီအထိ နေ့(၁၂)နာရီကို တစ်ချိန်လျှင် ၁နာရီ၃၀မိနစ်စီ ထား၍ ရှစ်ချိန်ပိုင်းခြားမည်။
ထိုနည်းအတူ ည(၁၂)နာရီကိုလည်း ၈ချိန်ပိုင်းခြားမည်။ သူရဇ္ဖကစ၍စဉ်စီ ဆိုသည့်အတိုင်း သူရဇ္ဇ၊ သောကြ၊ ဗုဒ္ဓ၊ စန္ဒြော၊ သောရီ၊ ဂုရု၊ ဘောမ၊ သူရဇ္ဇအစီအစဉ်ကို နေ့အချိန်ကိုလိုက်၍ အောက်ပါအတိုင်း သတ်မှတ်ပါမည်။ (တပည့်စာအံသီလခံ) လင်္ကာဖြင့်လည်း မှတ်သားနိုင်ပါသည်။ တနင်္ဂနွေနေ့ နံနက်၆နာရီမှ ၇နာရီ၃၀မိနစ်အထိ ပထမခါ သူရဇ္ဇ ၁နွေအခါ (အံ) နံနက်၁၀နာရီ၃၀မိနစ်မှ မွန်းတည့်၁၂နာရီအထိ စတုတ္ထခါ စန္ဒြော၂လာအခါ (ခံ) မွန်းလွဲ၃နာရီမှ ၄နာရီ၃၀မိနစ်အထိ သတ္တမခါ ဘောမ၃ဂါအခါ (စာ) စသည်ဖြင့် ကျန်နေ့များတွင်လည်း ဤသို့ယူဆပါ။

အခါတစ်ခု (၉၀မိနစ်)ကို အခါခွဲ (၅)ပိုင်းခွဲခြင်း။

(အောက်ပါနည်းသည် ဆရာကြီး ဦးကြည်မှ ရသောနည်းဖြစ်သည်။) (၉၀မိနစ်) စီပိုင်းထားသော အခါတစ်ခုစီကို (၁၈မိနစ်)စီထား၍ အခါခွဲ(၅)ပိုင်း ထပ်မံပိုင်းမည်။ တနင်္ဂနွေ (သူရဇ္ဇ)အခါ၏ အခါခွဲ (၅)ပိုင်း ၁နွေ(သူရဇ္ဇ)အခါ၏ ပထမ၁၈မိနစ်ကို ၁နွေအခါခွဲမှ စ၍၂လာ၊ ၃ဂါ၊ ၄ဟူး၊ ၅တေးဟူ၍ အစဉ်လိုက်အောက်ပါ အတိုင်းခွဲသည်။ ထိုနည်းတူစွာ ၂လာ(စန္ဒြော)အခါကို ၂လာ၊ ၃ဂါ၊ ၄ဟူး၊ ၅တေး၊ ၆ကြာ။ ၃ဂါ(ဘောမ)အခါကို ၃ဂါ၊ ၄ဟူး၊ ၅တေး၊ ၆ကြာ၊ ၀နေ။ ၄ဟူး(ဗုဒ္ဓ)အခါကို ၄ဟူး၊ ၅တေး၊ ၆ကြာ၊ ၀နေ၊ ၁နွေ။ ၅တေး(ဂုရု)အခါကို ၅တေး၊ ၆ကြာ၊ ၀နေ၊ ၁နွေ၊ ၂လာ။ ၆ကြာ(သောကြ)အခါကို ၆ကြာ၊ ၀နေ၊ ၁နွေ၊ ၂လာ၊ ၃ဂါ။ ၀နေ(သောရီ)အခါကို ၀နေ၊ ၁နွေ၊ ၂လာ၊ ၃ဂါ၊ ၄ဟူး ဟူ၍ အခါခွဲတစ်ခုကို ၁၈မိနစ်စီပိုင်း ဖြတ်မည်။ 

အင်္ဂဝိဇ္ဇာ ဗေဒင်ပညာဖြင့် တွက်ချက်၍ ဟောပြောမည်ဆိုလျှင် အဓိကကျဆုံးမှာ အခါပိုင်းခြင်းပင် ဖြစ်သည်။ အခါမှားလျှင် မှန်ကန်သော အဖြေကို မည်သို့မျှမရနိုင်။ ထိုကြောင့်လည်း အချိန်အခါပိုင်းခြင်းကို အခြေခံမှအစ ကျမ်းရင်းလင်္ကာကို အာစရိယမူများနှင့် ပေါင်းစပ်၍ တင်ပြပေးပါသည်။",
"imagelink":"https://i.pinimg.com/736x/80/1c/b1/801cb19dee961285f6a4e47ad4362c88.jpg",
"openlink":"",
"notetext":"",
"videolink":""},
{
"title":"ရှင်းလင်းချက်",
"subtitle":"အလင်္ကာများ",
"sirname":"ဆရာမင်း",
"book":"အမှတ် (၁၈)၊ (၂၀)၊ (၂၂)နှင့် (၃) တို့ကို အရကျက်ပါ။ ဤအချက်များမှ အမှတ် (၂) ဖြစ်လာတာပါ။ ဥပမာ။ အမှတ် (၃)မှ လိုရာဂြိုဟ်ရင်းကပ် လိုရာဂြိုဟ်ရင်းသည် ၁နွေ ဆိုပါစို့။ (အိုင်) ဓာတ်မှန်ကိုထုတ် ၁နွေ၏ ဓာတ်သည် ၀နေဖြစ်သည်။ (ထဲ) အန္တော မိတ်လည်းအုပ် ၁နွေ၏ မိတ်သည် ၅တေးဖြစ်သည်။ (မြ) အောင်ပ ဓာတ်ထုတ်မိတ်ကိုစီး ၀နေ၏ မိတ်သည်၄ဟူး ဖြစ်သည်။ (ရွှေ) တော်ရင်း မိတ်ကြီးဓာတ်ကိုမံ ၅တေး၏ ဓာတ်သည် ၂လာဖြစ်သည်။ (ငွေ) ဂဗ္ဘေ လိုရာဂြိုဟ်ရင်းကပ် လိုရာဂြိုဟ်ရင်းသည် ၂လာဆိုပါစို့။ (ကြံ) ဓာတ်မှန်ကိုထုတ်။ ၂လာ၏ ဓာတ်သည် ၅တေးဖြစ်သည်။ (ပါ) ဂဗ္ဘေ မိတ်လည်းအုပ် ၂လာ၏ မိတ်သည် ၄ဟူးဖြစ်သည်။ (လူ့) ကုလား ဓာတ်ထုတ်မိတ်ကိုစီး ၅တေး၏ မိတ်သည် ၁နွေဖြစ်သည်။ (အ) အောင်ပ မိတ်ကြီးဓာတ်ကိုမံ ၄ဟူး၏ ဓာတ်သည် ၆ကြာဖြစ်သည်။ (သွေ) ဝံသေ ထိုနည်းတူစွာ ဆင်(၃ဂါ)၊ ရန်(၄ဟူး)၊ သူ(၆ကြာ)၊ နဲ့(၀နေ)၊ ဝေး(၄ဟူး) စသည်ဖြင့် ကြံဆယူပါ။

အင်္ဂဝိဇ္ဇာတိုင်များနှင့် ပတ်သက်၍ အမှတ် (၅)နှင့် (၆) ကိုနားလည်ရမည်။ အမှတ် (၅)မှ သူရဇ္ဖနှင့် သောကြထက်အောက် ခရားဇောက်ဆိုသည်မှာ ဆပွတ်လင်္ကာဖြစ်သော သူရဇ္ဇ(၁နွေ)၊ သောကြ(၆ကြာ)၊ ဗုဒ္ဓ(၄ဟူး)၊ စန္ဒြော(၂လာ)၊ သောရီ(၀နေ)၊ ဂုရု(၅တေး)၊ ဘောမ(၃ဂါ)ကို ဆိုလိုပါသည်။ အထက်ပါ လင်္ကာကို ကရွတ်ကင်းလျှောက် ကျက်မှတ်ပါ။

အောက်ပါအတိုင်းလည်း အလွယ်မှတ်နိုင်သည်။ တပည့်စာအံသီလခံ (၀နေ ၅တေး ၃ဂါ ၁နွေ ၆ကြာ ၄ဟူး ၂လာ) ခရားဇောက်ဆိုသည်မှာ အလယ်မှ အစပြု၍ အပေါ်တစ်လုံး အောက်တစ်လုံး ချရသောတိုင်ကို ဆိုလိုသည်။ ဤနည်းဖြင့် တိုင်(၇)တိုင်သည် ဖြစ်လာသည်။

တိုင်ထူတတ်ပြီဆိုရင် လင်္ကာအမှတ်(၂) နှင့် (၄)ကို ပြန်ကောက်မယ်။ အမှတ်(၂)မှ အိုင်ထဲမြရွှေငွေ နန်းအောင်ရွှေမြို့သာ တို့သည် အမှတ်(၄)မှ ငါးတန်မဆွတိုင်မူလနှင့် စဉ်ကာထားမှနှင့် အောက်ပါအတိုင်း ဆက်စပ်နေပြန်သည်။ ဤသို့ဆိုလျှင် ကျမ်းရင်းလင်္ကာအမှတ် (၁)၊ (၂)၊ (၃)၊ (၄)၊ (၅)တို့ကို နားလည်သဘောပေါက်ပါ။",
"imagelink":"https://i.pinimg.com/736x/74/91/21/7491215203389c6f76bbbebf1d533c20.jpg",
"openlink":"",
"notetext":"",
"videolink":""},
{
"title":"ကျမ်းရင်းစာသား",
"subtitle":"အင်္ဂဝိဇ္ဇာပညာ",
"sirname":"ဆရာမင်း",
"book":"ကျမ်းရင်းလင်္ကာကြီး (ဆရာတော်ကြီး ခင်ကြီးဖျော်)။
(၁) အင်္ဂဝိဇ္ဇာနည်းကျယ်စွာကို၊ သေချာမှတ်စွဲကောက်ယူခွဲသော်။

(၂) အိုင်ထဲမြရွှေငွေ၊ ကြံပါလူ့အသွေ၊ ဆင်ရန်သူနဲ့ဝေး၊ လေသဲကျွန်းဆောင် မြူးပျော်ကြူးဧ လှည့်နိုင်သာလှိုင်ဆင်ကြလန်း၊ နန်းအောင်ရွှေမြို့သာ။

(၃) လိုရာဂြိုဟ်ရင်းကပ်၊ ဓာတ်မှန်ကိုထုတ်၊ မိတ်လည်းအုပ်၊ ဓာတ်ထုတ်မိတ်ကိုစီး၊ မိတ်ကြီးဓာတ်ကိုမံ။

(၄) ငါးတန်မဆွ၊ တိုင်မူလနှင့်၊ သိရသက်သေ၊ ထင်လေနိမိတ်၊ ဟိတ်၊ လက္ခဏာ၊ စဉ်ကာထားမှ။

(၅) သူရဇ္ဇနှင့် သောကြထက်အောက်၊ ခယားဇောက်၊ ကောက်ဘိ ဆပွတ်ကြံမှတ်ရန် နည်းတဝ။

(၆) သူရဇ္ဖကစ၍စဉ်စီ ရှစ်ခါညီရှစ်လီဂြိုဟ်ပေါင်း ပြရာသီဆယ့်နှစ်ဝ သင်္ချာယူ၍ဆ။

(၇) အောင်လံတေဇ၊ သကျမှီအုံး၊ နန္ဒိသေနထုံး။

(၈) ဝိကလျာ၊ ဝိဇ္ဇာနေယျ၊ အညမည၊ ခါနိစ္စ၊ ထိကြဓာတ်ပစ္စည်း။

(၉) အညမညံ၊ မဆက်ဆံ၊ ပိတ္တံဝိဧက။

(၁၀) သူ့ကိုနိုင်လိုဆကိုခို လိုရာဆေးဖေါ်သုံး။

(၁၁) ထန်းအုန်းဂျုတ်ဇီး၊ ဝါမုံသီး၊ ဆေးကြီးသန္နိဌာ၊ နိုင်ရာဓာတ်နှင့်သတ်။

(၁၂) တောင်သူအမှတ် လုပ်ရပ်ကိန်းချူ၊ ဓာတ်တူနံတူ၊ ဆေးကိုယူ။

(၁၃) ကက်ကင်းသေရှင်သူ၊ ထက်အောက်ပြန်လှန်ကူ၊ နံတူသတ်ကအသေရ။

(၁၄) နံလွဲကြမူ အရှင်ယူဟောသူမှီခိုရုံ။

(၁၅) ဂဠုန်ပုန်းခိုက်၊ ပုတ်သင်မိုက်၊ ကိုက်လေ၂ပါးသေ။

(၁၆) ခြင်္သေ့ဟောက်ဟန် ဆင်ဝှေ့ပြန် ရုပ်နာမ်နှစ်ပါး ကံကတ္တားခြား၍ ထက်အောက်သာ။

(၁၇) ကတ္တားရှိရာ ကံမလာနှင့် နာမ်မှာထက်ပေရုပ်လယ်နေ၊ မဇ္ဈေကံဟုမှတ် ကတ္တားအောက်ဂြိုဟ် မြဲမှတ်ဆို။

(၁၈) မိတ်လိုပြန်ရာ၊ ဥသာစိန်ပန်း၊ ဒန်းလှကိုရှာ။

(၁၉) ခိုက်ရန်မှာကား ဓမ္မသောကအင်းဝရာဇာ မယှဉ်ရာတည်း။

(၂၀) ဓာတ်လာသဘော အန္တောဂဗ္ဘေစရေဝံသေ။

(၂၁) ဦးဝေစံကူး၊ ရေဗူးတောသူ၊ ရန်မူလည်းဆို၊ ဦးညိုခေမာ၊ သုတဝေရီ၊ ရန်မှီမြဲရှောင်။

(၂၂) အောင်ပကုလား၊ ဆွေသားနောင်ရင်း၊ မိတ်သွင်းပြီးခါ၊ ဆောင်သင့်ရာ၏။

(၂၃) ဆောင်ရာသင့်လျှင်၊ သံယောဇဉ်ကို မယှဉ်စေရာ။

(၂၄) မီးမှာကားမြေ၊ ရေနှင့်လေ၊ မိတ်ဆွေမစပ်၊ ပိဋိကတ်။

(၂၅) မီးဓာတ်နှင့်လေ၊ မြေနှင့်ရေ၊ မိတ်ဆွေတော်ကြ၊ သဟာယ။

(၂၆) လမ်းပြစဉ်သာ၊ ရှောင်ကြဉ်ခွာ၊ ဝေးစွာသူရဇ္ဇ။

(၂၇) သစ်ဆိမ့်ပန်းရ၊ သူရဇ္ဇ၊ နေထကောင်းကြွယ်ရန်။

(၂၈) ဝေးသူပင်ပြန်ရ၊ နီးလွယ်အောင်ကြံဆ။

(၂၉) မင်းကုသကိုဆောင်မှ ကောင်းလင့်ရာ၊ စေတိယကိုရှောင်မှ ကြောင်းသင့်စွာ။

(၃၀) အောက်မှာနင်းကြမ်း၊ ထက်ဆောင်ပန်း၊ တခန်းယူမှီးကြ။

(၃၁) က-င ငါးမှာ၊ စန္ဒြာ၊ သီလာမြေဓာတ်ဖို၊ ရှမ်းအငန်ဟုဆို။

(၃၃) စ-ည ဘောမ၊ ပဉ္စာစ၊ လေမြေဓာတ်ဖိုရ၊ တလိုင်းအခါးပ။

(၃၄) ဋ-န သောရီ၊ ဤဆယ်လီ၊ မီးတောက်ဓာတ်မ၊ ကုလားအချဉ်ရ။

(၃၅) ယ-ရ နှစ်ခု၊ ရာဟုလေမုန်တိုင်း၊ အရိုင်းဓာတ်မ၊ ယိုးဒယားအဖန်ရ။

(၃၆) လ-၀ နှစ်ဦး၊ ဗုဒ္ဓဟူးဓာတ်ဖို၊ ရေသီတာဟုဆို၊ မျိုးကိုကတူး၊ ရောနှောပူး။

(၃၇) သုံးဦး သ-ဟ-ဠ၊ သောကြာရေငန်ပ၊ ဓာတ်မသက်ကသည်း ကြိုက်လည်းချိုသာ။

(၃၈) အ-အာသရရှစ်ဌာန၊ သူရဇ္ဇနေ့စွဲ၊ မီးခဲဓာတ်ဖို၊ ဂျွန်းအစပ်ဟုဆို။

(၃၉) ဟောလိုကြပြန်၊ ဆေးပေးရန်၊ လုပ်ရပ်အကြံ၊ သိဒ္ဓိနှံ၊ စစ်ထိုးခိုက်ရန်၊ ရှုံးနိုင်တန်၊ ယတြာရုပ်နာမ် ကျိန်းခြေပြန်၊ အင်းမူစီမံ၊ ဂြိုဟ်လင့်ကြံ၍၊ ဂဏန်းမှန်ပြ၊ ကောက်ယူဆလော့။

(၄၀) အညမညံ စိတ်ဝေဖန် ဝိဇ္ဇာမယံ ဇော်ဂျီပျံ ရသေ့ရှင်မွန် လောကီဈာန် ခေမာအမတံ ပြည်နိဗ္ဗာန် ရောက်လိမ့်ဧကန် မဂ်အလွန်ဖိုလ်မွန်ရ လွယ်ကြိုးတိုး၍သာ ကြံကြစေလေကုန်။

(ကျမ်းရင်းလင်္ကာကြီး ပြီး၏)",
"imagelink":"https://i.pinimg.com/736x/64/c1/f0/64c1f01da0171cfd5daea7dbbae96585.jpg",
"openlink":"",
"notetext":"",
"videolink":""
}

]
