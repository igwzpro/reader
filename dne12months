[


{
"title":"ကုမ်ရာသီ",
"subtitle":"(ဇန် ၂၁ မှ ဖေ ၁၈_တပို့တွဲလ)",
"sirname":"သက်နှင်းဆွေ-ပုပ္ပါး",
"book":"ကုမ်ရာသီ။

ကုမ်ရာသီဖွားများ (နှစ်စဉ် ဇန်နဝါရီလ ၂၁ မှ ဖေဖော်ဝါရီ ၁၈ အတွင်း_တပို့တွဲလ)။

ကုမ်ရာသီခွင်သည် (၁၂) ရာသီစက်ဝန်း၏ (၁၁) ခုမြောက် ရာသီခွင်ဖြစ်၏။ ဤရာသီခွင်နှင့် ဆိုင်သော ကောင်းကင်ပြင်အစိတ်အပိုင်း ရှိ ကြယ်နက္ခတ်များသည် ရေအိုးထဲမှရေကို သွန်းလောင်းချနေသော အမျိုးသားတစ်ဦး၏ပုံ ပေါ်ထွန်းနေသော ရာသီခွင်ဖြစ်၏။ ဝါယောဓါတ် ခေါ် လေဓါတ် သဘာဝစိုးမိုးသော ရာသီခွင်ဖြစ်၏။ ဓါတ်ဖို သဘာဝဆောင်၏။ လူ့ခန္ဓာကိုယ် အစိတ်အပိုင်းတွင် ဒူးဆစ်နှင့် ခြေကျင်းဝတ်တို့ကို စိုးမိုး၏။ မည်သည့်နှစ်မဆို ဇန်နဝါရီ (၂၁) ရက်မှ ဖေဖော်ဝါရီ (၁၈) ရက်အတွင်း မွေးဖွားသူတို့သည် ကုမ်ရာသီဖွားများဟု ပုံသေမှတ်ယူရမည် ဖြစ်သည်။ ထိုသို့ ရက်အတိအကျမသိဘဲ မြန်မာလ တပို့တွဲလအတွင်း မွေးဖွားသူတို့သည်လည်း ကုမ်ရာသီဖွားများဟု တထစ်ချမှတ်ယူကာ အောက်ပါဖြစ်စဉ်တို့ကို လေ့လာဆင်ခြင်နိုင်ပေ၏။


“ကုမ်ရာသီဖွားတို့၏ ပင်ကိုယ်သဘာဝနှင့် အကျင့်စရိုက် လက္ခဏာများ။”

ကုမ်ရာသီဖွားတို့သည် ပင်ကိုယ်စိတ်ဓါတ် ဖြူစင်မြင့်မြတ်သူများဖြစ်၏။ ဉာဏ်ပညာအလွန် ထက်မြက်သူများဖြစ်၏။ အထူးသဖြင့် အတွက် အချက်ပညာတို့တွင် ပါရဂူမြောက်အောင် ထူးချွန်တတ်ကြ၏။ ထို့အပြင် မည်သည့်ကိစ္စမဆို ယုတ္တိကျကျ ကျိုးကြောင်းတိကျစွာ တွေးခေါ်ယူဆနိုင်စွမ်း ရှိကြ။ ဖြတ်ထိုးဉာဏ် အလွန်ကောင်း၏။ အနေအထိုင်၊ အစားအသောက် ကျစ်လစ်၏။ သစ္စာရှိ၏။ စကားနည်း၏။ သီးသီးသန့်သန့်နှင့် အေးအေးချမ်းချမ်း နေတတ်၏။ သူတစ်ပါးကို အနှောက်အယှက် လုံးဝမပေးတတ်ပါ။ ကိုယ်တာဝန်ယူထားသော ကိစ္စများကို အပြီးဆောင်ရွက်တတ်ကြ၏။ မည်သည့် ကိစ္စမဆို အပင်ပန်းခံပြီးလုပ်တ်ကြ၏။ စည်းစနစ်နှင့် သုံးစွဲသဖြင့် နှမြောတွန့်တိုသလို အထင်ခံကြရတတ်၏။ အအိပ်စုံမက်၏။ ပျင်းရိစိတ်ဝင်လာက ဘာမှမလုပ်ဘဲ နေတတ်၏။ အလှအပအထူးကြိုက်၏။ အလှအပမြင်သမျှ သဘောကျတတ်၏။ ပင်ကိုယ်စိတ်ဓါတ် တည်ကြည်၏။ ထက်မြက်၏။ သစ္စာရှိ၏။ ဘဝတွင် အပြောင်းအလဲများစွာ ကြုံရတတ်၏။ ဘဝတွင် အမြဲတမ်း လှုပ်ရှားရှင်သန်နေရ၏။ အနစ်နာခံ၊ အပင်ပန်းခံ၊ အနွံတာခံပြီး ကြိုးစားကြရတတ်၏။ ကိုယ်တိုင်ကလည်း မလုပ်ဘဲနေလျှင်သာ ငြိမ်နေတတ်ပြီး လုပ်ပြီဆိုက သူများထက် သွက်လက်ထက်မြက်၏။ အထူးသတိပြုရန်မှာ စိတ်ထားဖြောင့်သလောက် ကုမ်ရာသီဖွား အမျိုးသားတို့ စကားပြောရာတွင် မထင်လျှင် မထင်သလို ကြွစောင်းစောင်း၊ ကျွတ်ဆတ်ဆတ် ပြောချင်တတ်ကြ၏။ ကုမ်ရာသီဖွား အမျိုးသမီးများ နှုတ်စလျှာစ ကြမ်းတမ်းမိတတ်ကြ၏။ တစ်ခါတစ်ရံ အာရုံခံစားမှု၊ စိတ်ခံစားမှုနောက် လိုက်မိသဖြင့် သစ္စာမရှိ၊ ကတိမတည်၊ လော်လီသလိုဖြစ်သွားတတ်ကြ၏။ အမှန်မှာ ကုမ်ရာသီဖွားတို့သည် သစ္စာရှိသူ၊ ယောက်ျားပီသသူများဖြစ်ကြပေ၏။ ကုမ်ရာသီဖွား အမျိုးသမီး များ ယောက်ျားဆန်ဆန် ထက်မြက်တတ်ကြ၏။ ကုမ်ရာသီဖွားအားလုံး ရည်မှန်းချက် မြင့်မားစွာထားပြီး စိတ်ပါလက်ပါ ကြိုးစားပါက ထိပ်တန်းရောက်အောင် အောင်မြင်သွား တတ်ကြ၏။ အထူးသတိပြု ကြိုးစားသင့်၏။ ထို့အပြင် ကုမ်ရာသီဖွားတို့သည် ယုံမိက ပုံအပ်တတ်ခြင်း၊ ခေါင်းမာစွာ ဆုံးဖြတ်တတ်ခြင်းတို့ကြောင့် နာမည်ပျက်ခြင်း၊ ရှိရင်းစွဲ အောင်မြင်မှုကို ထိခိုက်တတ်ခြင်း၊ စည်းစိမည်ဥစ္စာများ ပျက်စီးသွားခြင်းလည်း ဖြစ်တတ်ကြ၍ အထူးသတိပြုသင့်၏။ အကြောင်းမူ ကုမ်ရာသီဖွားတို့သည် ဓါးသွေးကျောက်သဖွယ် သူတစ်ပါးတို့ကို အနစ်နာခံတတ်ကြ၏။ အနစ်နာခံပြီး ကူညီချင်၏။ သူတစ်ပါးအတွက်ဆိုလျှင် ကိုယ်ကျိုးစီးပွားအပျက်ခံပြီး ကူညီတတ်ကြ၏။ မိတ်ဆွေကောင်းပီသ၏။ မိတ်ဆွေမဖြစ်ခင်သာ ဘာသိဘာသာ နေတတ်ပြီး မိတ်ဆွေဖြစ်သွားက တစ်ခါတွေ့တစ်သက်မမေ့နိုင်လောက်အောင် မိတ်ဆွေ ပီသသူများဖြစ်၏။ အနစ်နာခံသူများဖြစ်၏။ ထိုသို့သော အခြေအနေကြားမှပင် အထင်လွဲခံရခြင်း မျိုးကိုလည်း မကြာခဏ ကြုံရတတ်ကြလေ၏။ သူတစ်ပါးအတွက် ကြားဝင်ခံရခြင်းမျိုးလည်း ကြုံတတ်ကြလေ၏။ ကိုယ်နှင့်ဝေးမှ ချီးကျူးခံရတတ်၏။ သေပြီးမှ ချီးမွမ်းခံရတတ်သော ဇာတာရှင်များဖြစ်၏။ အနုပညာကို အထင်ကြီး၏။ အနုပညာသမားများနှင့် လက်တွဲ ပေါင်းသင်းတတ်၏။ စာပေရေးသားမှုဘက်တွင် ပါရမီရှိ၏။ ထို့အပြင် ဘာသာရေးပါရမီ ရင့်သန်သူများဖြစ်သည်။ သို့သော် ဘာသာရေးတွင် အယူသည်း၏။ အချို့ကိစ္စများတွင် အများနှင့် အမြင်မတူသဖြင့် လူ့ခွစာများ ဖြစ်နေတတ်ပြန်သည်။ ထို့ပြင် သူတစ်ပါးတို့၏ မနာလိုဝန်တိုခြင်းကို အထူးခံရတတ်၏။ ကိုယ်က ကူညီထားသူများက ကိုယ့်အပေါ်သစ္စာမဲ့ခြင်းအမှု ပြုခြင်းခံရတတ်၏။ ကိုယ်တိုင် အကြံကောင်းများ များစွာ ပေါ်တတ်၏။ အကြံကောင်းအတိုင်း ကြိုးစားက ပစ္စည်းဥစ္စာချမ်းသာပြီး အမည် ကျော်စောတတ်ကြ၏။ လူမျိုးခြား၊ နိုင်ငံခြားကိစ္စတို့ အထူးကောင်းကျိုး ပေးတတ်ကြ၏။

“ကုမ်ရာသီဖွားတို့၏ အချစ်ရေးနှင့် အိမ်ထောင်ရေး။”

ကုမ်ရာသီဖွားတို့သည် အချစ်နှင့်ပတ်သက်၍ အလွန်ခံစားချက်ပြင်းထန်ပြီး အချစ်ကို အလွန်တန်ဖိုးထားတတ်ကြလေ၏။ သို့သော် ဤရာသီဖွားတို့သည် ပင်ကိုယ်ကံတွင် အချစ်ကံခေတတ်ကြ၏။ အချစ်အတွက် တစ်ဖက်သတ် ပေးဆပ်နေကြရသူများဖြစ်သည်။ ကိုယ်ကချစ်သလောက် တစ်ဖက်သတ် ပေးဆပ်နေကြရသူများဖြစ်သည်။ ကိုယ်ကချစ်သလောက် ကိုယ့်အပေါ် တုံ့ပြန်မေတ္တာအားနည်းသော အနေအထားကိုသာ ကြုံတတ်ကြရ၏။ ကုမ်ရာသီဖွားတို့ ကိုယ်တိုင်ကလည်း အုံ့ပုန်းအချစ်သမားများသာ ဖြစ်တတ်ကြ၏။ ဖွင့်ပြောရန် ဝန်လေးခြင်း၊ မပွင့်လင်းခြင်းတို့ကြောင့် ကိုယ်ချစ်ရသူသည် သူတစ်ပါးလက်သို့ ပါသွားတတ်ကြလေ၏။ အချစ်ရေးတွင် အသည်းကွဲရတတ်၏။ အကယ်၍ ကိုယ့်ချစ်သူနှင့် လက်တွဲရသော အခါတွင်လည်း ကိုယ်က အယူအစွဲကြီးခြင်း၊ အယူသည်းခြင်း၊ ခေါင်းမာခြင်း တို့ကြောင့် ပြဿနာ မကြာခဏ ဖြစ်တတ်၏။ ကုမ်ရာသီဖွားတို့သည် အချစ်ရေးတွင် သဝန်တိုတတ်ကြလေ၏။ ထို့အပြင် အထူးသတိပြုရန်မှာ ကုမ်ရာသီဖွားတို့၏ ချစ်သူတို့သည် ဘဝအတွက်ကိုယ့်ကို လှေကားထစ်သဖွယ် အသုံးပြုကာ နင်းတက်သွားကြ၏။ ပြီးက ကိုယ့်ကို မေ့ပစ်တတ်ကြလေ၏။ သို့သော် ကိုယ့်အပေါ် နားလည်ပေးနိုင်သောသူနှင့် လက်တွဲခွင့် ပြန်လည်ရရှိတတ်ပါသည်။ အထူးသဖြင့် အနုပညာဝါသနာကြီးသူ၊ အနုပညာရှင်တို့ကို ရွေးချယ်လက်တွဲမိတတ်ကြ၏။ အသက်အားဖြင့် (၂၆) ကျော်မှ အချစ်ရေး ကံကောင်းတတ်၏။ ကုမ်ရာသီဖွားတို့သည် အိမ်ထောင်ရေးတွင် ကံကောင်းပါမည်။ အနည်းအကျဉ်း စကားများရုံမှအပ ကြီးမားသော ပြဿနာ မရှိတတ်ပါ။ အထူးသာယာသော အိမ်ထောင်ရေး ဖန်တီးနိုင်ပါမည်။ သို့သော် ကိုယ့်အိမ်ထောင်ဖက်သည် ကိုယ်ကဲ့သို့ မထက်မြက် မသွက်လက်ဘဲ အေးဆေးစွာ ပြုမူနေထိုင်တတ်သူဖြစ်သဖြင့် စိတ်ရှည်မှုတော့ ရှိရ၏။ အထူးသတိပြုရန်မှာ ကုမ်ရာသီဖွားတို့သည် တစ်ခဏမျှ ဒေါသကြီးတတ်သဖြင့် အိမ်ထောင်ဖက်အပေါ် ကြမ်းတမ်းစွာ အော်ငေါက်မပြောမိဖို့သာ ဆင်ခြင်ပါ။ အိမ်ထောင်ကံကောင်းပါမည်။ ကုမ်ရာသီဖွားတို့၏ အလုပ်အကိုင်နှင့် စီးပွားရေးအနေအထားများ ကုမ်ရာသီဖွားတို့သည် ကိုယ့်ဒူးကိုယ်ချွန် ကြိုးစားပြီး ကြီးပွားမည့် သူများဖြစ်ကြပေသည်။ ထို့အပြင် အမြဲတမ်း ပြောင်းလဲလှုပ်ရှားကာ ရှင်သန်နေရသော အလုပ်များကို လုပ်ကိုင်ရတတ်၏။ ပုံသေဖြစ်သော အလုပ်တို့နှင့် မကိုက်ချေ။ ထို့အပြင် ကုမ်ရာသီဖွားတို့သည် အချက်အလက် စုဆောင်းမှု ကောင်းခြင်း၊ အတွက်အချက်တော်ခြင်းတို့ကြောင့် သူတစ်ပါးတို့ထက် ပို၍ ထူးချွန်သူများဖြစ်တတ်၏။ အထူးသဖြင့် စာရေးဆရာ အလုပ်တွင် ထူးချွန်သူများ ဖြစ်တတ်၏။ ကုမ်ရာသီဖွားတို့သည် အလုပ်တစ်ခုခုကို လုပ်ရာတွင် စိတ်မဝင်စားသော အလုပ်ပင်ဖြစ်စေ လုပ်ပြီဆိုသည်နှင့် အမှားအယွင်းကင်းအောင် လုပ်နိုင်တတ်ကြ၏။ ပင်ကိုယ်သဘာဝကိုက အလုပ်လုပ်ရာတွင် သူတစ်ပါးတို့ထက် ပို၍ထက်မြက်သူများဖြစ်၏။ မည်သည့်အလုပ်မဆို စိတ်ပါလက်ပါလုပ်ကိုင်က အလွန်ကြီးပွားသွားတတ်ကြလေ၏။ ထို့အပြင် ကုမ်ရာသီဖွားတို့သည် အကြံဉာဏ်ကောင်းများ ရှိသော်ငြား ကိုယ်တိုင်မသုံးမိဘဲ ရှိတတ်၏။ စကားပြောများခြင်း၊ နှုတ်ဖွာခြင်းတို့ကြောင့် ကိုယ့်၏ အကြံဉာဏ်ကောင်းများသည် သူတစ်ပါးတို့ထံသို့ရောက်ကာ သူတစ်ပါးတို့တွင် အလွန်အောင်မြင်သွား တတ်ကြလေ၏။ ကိုယ်တိုင်က အထင်သေး၍ စွန့်ပစ်ထားသော အကြံဉာ်ဏ်တို့ဖြင့် သူတစ်ပါးတို့တွင် ကြီးပွားသွားတတ်၏။ ထို့ပြင် ကုမ်ရာသီဖွားတို့သည် ဘဝတွင် အနှောက်အယှက်များ၊ အတိုက်အခံများ များစွာ ကြုံရတတ်၏။ သူတစ်ပါးတို့အတွက် ငဲ့ကွက်ရင်း နစ်နာတတ်၏။ ကိုယ့်အကျိုးစီးပွားကို အပျက်ခံပြီး သူတစ်ပါးကို ကူညီမိတတ်၏။ ထို့အပြင် ကျေးဇူးကန်းခံရခြင်း၊ မနာလိုခံရခြင်း၊ ချောက်တွန်းခံရခြင်းတို့ ကြုံရတတ်၍ သတိပြုသင့်၏။ သို့သော် လွယ်ကူမည်။ အရွယ်လတ်ပိုင်းတွင် အိုးပိုင် အိမ်ပိုင်နှင့်နေနိုင်နိုင်၏။ အလုပ်(၃) မျိုးပြောင်းပြီးမှ တည်ငြိမ်တတ်၏။ သို့မဟုတ် နေရာ (၃) နေရာခန့် ပြောင်းပြီးမှ တည်ငြိမ်တတ်၏။ ကုမ်ရာသီဖွားတို့သည် မိသားစုသံယောဇဉ် ကြီးမားသူများဖြစ်သည်။ သို့သော် မွေးရပ်မြေမှ ဝေးရာတွင် ကြီးပွားချမ်း သာတက်ကြပေ၏။ အောင်မြင်တတ်ကြပေ၏။ ကုမ်ရာသီဖွားတို့သည် ရတနာပစ္စည်း များစွာကိုလည်း စုဆောင်းမိတတ်ကြပေသည်။ အထူးသဖြင့် ကုမ်ရာသီဖွားတို့သည် အနုပညာ၊ စာပေသမားများကို လေးစားသူများဖြစ်ကြ၏။ ထိုသူတို့ကို ပံ့ပိုးတတ်ကြလေ၏။ အထူးသတိပြုရန်မှာ ကုမ်ရာသီဖွားတို့သည် ဘဝတွင် အောင်မြင်မှုရရှိပြီးမှ နာမည်ပျက်ခြင်း၊ ချမ်းသာကြွယ်ဝပြီးမှ ပစ္စည်းများ ဆုံးရှုံးသွားခြင်းတို့ ဖြစ်တတ်၍ အောင်မြင်မှု၊ ချမ်းသာမှုတို့ကို ထိန်းသိမ်းနိုင်ဖို့ လိုအပ်လှပေသည်။ ဖြတ်လမ်းစီးပွားများဖြင့် စွန့်စားခြင်းတို့ မပြုသင့်ပေ။ အထူးသဖြင့် ကုမ်ရာသီဖွားတို့သည် စာပေလုပ်ငန်း၊ စိုက်ပျိုးရေးလုပ်ငန်း၊ မြေအရောင်းအဝယ်လုပ်ငန်း၊ ဆရာဝန်လုပ်ငန်း၊ စက်ပစ္စည်းတို့ဖြင့် ကြီးပွားချမ်းသာ တတ်ပေသည်။ ကုမ်ရာသီဖွားတို့၏ ကျန်းမာရေးအနေအထားများ ဤရာသီဖွားတို့သည် အများအားဖြင့် အဆစ်အမြစ်ကိုက်ခဲခြင်း ဖြစ်တတ်၏။ ပေါ့ပေါ့ဆဆ သဘောထား၍မရပါ။ အခန့်မသင့်လျှင် လေးဘက်နာအထိ ဖြစ်တတ်၏။ ထို့အပြင် ဝမ်းပျက်ခြင်း၊ ဝမ်းကိုက်ခြင်း စသော အစာအိမ်ရောဂါ၊ အသည်းနှင့်ဆိုင်သောရောဂါ၊ သွေးကြောနှင့်ဆိုင်သော ရောဂါ၊ ထုံကျင်ကိုက်ခဲသော ရောဂါတို့ သတိပြုသင့်။ ကုမ်ရာသီဖွား အမျိုးသားများ ဆီးကြိတ်နှင့်ဆိုင်သော ရောဂါဖြစ်တတ်လေ၏။ ကုမ်ရာသီဖွားတို့သည် ဆောင်တော်ကူးပန်းကို အိမ်ခြံဝန်းထဲတွင် စိုက်ပျိုးထားကာ အမြဲတမ်း ဆောင်တော်ကူးရနံ့ရရှိဖို့ စီစဉ်ထားသင့်၏။ ငှက်ပျောသီးနှင့် မုန်လာတို့ကို ဓါတ်စာအဖြစ် အမြဲစားသောက်ပေးသင့်၏။ ထို့အပြင် ဂမုန်းသူယောင်မြစ်ကို ရှူဆေးအဖြစ် အမြဲဆောင်၍ ရှူပေးသင့်၏။ ကုမ်ရာသီဖွားတို့၏ ဘဝကံကြမ္မာ အနိမ့်အမြင့် အနေအထားများနှင့် ဆောင်ရန်၊ ရှောင်ရန်များ ကုမ်ရာသီဖွားတို့သည် တစ်မူထူးခြားသော ဘဝပိုင်ရှင်များ ဖြစ်ကြပေ၏။ အေးဆေး၏။ တည်ကြည်၏။ ဘဝမာနကြီးမားကြ၏။ မိရိုးဖလာ အတွေးအခေါ် အယူအဆများကို စွန့်လွှတ်ကာ အယူအဆသစ်များ ထူထောင်တတ်ကြ၏။ ထိုယုံကြည်ချက်ကို ထိပါးလာပါက တိုက်ခိုက်ပစ်တတ်၏။ သူတစ်ပါးအတွက် အနစ်နာခံတတ်ကြ၏။ ချမ်းသာက ထပ်ဆုံး၊ ဆင်းရဲက အောက်ဆုံးဖြစ်တတ်ကြ၏။ အသက် ၂၆ ဝန်းကျင်တွင် မိမိတို့၏ မှီခိုအားထားရာ မိဘအကြီးအကဲတို့နှင့် အပြီးခွဲခွာရတတ်၏။ အထူးသဖြင့် အသက် (၂၇) မှ (၄၀) အတွင်း၌ ဘာမှမစဉ်းစားဘဲ လုပ်ချင်ရာကို တွန်းတိုက်လုပ်ခြင်းဖြင့် ထိပ်ဆုံးသို့ ရောက်အောင်ကြီးပွားသွားတတ်၏။ ထို့အတူ ဘဝအပြောင်းအလဲ မြန်သူများဖြစ်၏။ လောင်းကစားကိစ္စများ ရှောင်သင့်၏။ တစ်စုံတစ်ဦးကိုယုံ၍ ပုံအောပြီး ငွေရှာခြင်းကြောင့် ကျရှုံးခြင်းကြုံတတ်၏။ ရှေးဟောင်း ဆင်းတုတော်တို့ ကိုးကွယ်ထားခြင်း၊ ရှေးဟောင်းပစ္စည်းများ ဆောင်ထားခြင်းဖြင့် အောင်မြင်တတ်၏။ ကြီးပွားတတ်၏။ ငယ်ဘဝတွင် အသက် (၁၆၊ ၂၀၊ ၂၃၊ ၂၅) တို့၌ တိုးတက်ခြင်းကြုံတတ်၏။ အရွယ်လတ်ပိုင်းတွင် (၂၈၊ ၂၉၊ ၃၁၊ ၃၆) တို့သည် ထူးခြားစွာ တိုးတက်တတ်၏။ အထူးသဖြင့် အသက် ၂၉ ဝန်းကျင်တွင် စီးပွားတက်တတ်၏။ အသက် ၅၀၊ ၅၃ တို့တွင်လည်း အခွင့်ထူးများကြုံတတ်ပြီး အသက် (၅၈) ခန့်တွင် စည်းစိမ်ဥစ္စာနှင့် ပြည့်စုံတတ်၏။ ၂၆၊ ၄၄၊ ၆၂ တို့တွင် အစစ သတိထားသင့်၏။ ကုမ်ရာသီဖွားတို့သည် အထင်မှားခံရခြင်း၊ သစ္စာဖောက်ခံ ရခြင်းတို့ ကြုံတတ်သဖြင့် သတိထားသင့်၏။ ထို့အပြင် သူတစ်ပါး အိမ်ယာနှင့် တစ်နည်းနည်း ပတ်သက်ကာ ဘဝတွင် သိက္ခာကျတတ်၏။ ကုမ်ရာသီဖွားတို့သည် ထူးခြားသော ကိုယ်ပိုင်ဟန်နှင့် ဆွဲဆောင်မှု ရှိ၏။ သံလိုက်ဓါတ်အားကောင်း၏။ ဆန့်ကျင်ဘက်အပေါ် ဆွဲဆောင်အားကောင်း၏။ ရင့်ကျက်သောအလှရှိ၏။ ဣန္ဒြေရှိ၏။ မာန်လည်းရှိ၏။ လူအများနှင့် ခပ်တန်းတန်းနေခြင်း၊ အေးတိအေးစက်နှင့် ခပ်မာမာနေခြင်းတို့ကို ပြုပြင်ကာ ခပ်ရိုးရိုးနှင့် ခပ်ပြုံးပြုံးနေပေးသင့်၏။ အထူးသတိပြုရန်မှာ ကုမ်ရာသီဖွားတို့သည် တစ်ခါတရံ အတွေးသမား၊ အငေးသမား၊ အပြောသမားများ ဖြစ်နေတတ်ကြသေး၏။ အမှားအမှန်ကို ခွဲခြားနားမလည်ဘဲ ဖြစ်သွားတတ်ကြ၏။ ထိုစရိုက်တို့ကို သတိဖြင့်ပြုပြင်ပေးပါ။ ဟော့ဟော့ရမ်းရမ်းနေခြင်း၊ အလွန်အကျွံ အလှပြင်ခြင်းတို့ မပြုသင့်ပေ။ ရိုးရိုးရှင်းရှင်း တည်ကြည်စွာနေခြင်းဖြင့်ပင် ပေါ်လွင်ထင်ရှား နေတတ်၏။ ပုလဲနက်၊ စိန်နက်၊ မဟူရာကျောက်၊ ရေသံကျောက်တို့ကို ဆောင်ထားပါ။ ထို့အပြင် ရွှေသန့်သန့်ဖြင့် ပြုလုပ်ထားသော နှင်းဆီပွင့်ပုံ၊ ကံ့ကော်ပွင့်ပုံ လက်စွပ်၊ ရင်ထိုးတို့ ဝတ်ဆင်နိုင်၏။ မီးခိုးရောင်၊ နက်ပြာရောင်၊ အစိမ်းရင့်တို့နှင့် ကြက်သွေးရောင်တို့ ဝတ်ဆင်နိုင်ပေ၏။ စိတ်မြန်လက်မြန်ဖြင့် ဘုဂလန့် ဂွပြောခြင်းရှောင်ပါ။ သူတစ်ပါးအပေါ် လိုသည်ထက်ပိုပြီး ကူညီလိုခြင်းကိုရှောင်ပါ။ ပုံအော၍ စွန့်စားခြင်း၊ အယုံလွန်ခြင်း ဆင်ခြင်ပါ။ ကိုယ်တိုင်၏ အကြံကောင်းများကို ကိုယ်တိုင်အကောင်အထည်ဖော်သုံးစွဲပါ။ အထူးသဖြင့် ကုမ်ရာသီဖွားတို့သည် ကိုယ်ယုံကြည်ရာ အလုပ်တစ်ခုကို လုပ်မည်ဟု ဆုံးဖြတ်ပြီးက အားကုန်ကြိုးစားပေးခြင်းဖြင့် ထိပ်တန်းရောက်အောင် ကြီးပွားအောင်မြင် သွားပေတော့သတည်း။

အားလုံးသတ္တဝါချမ်းသာပါစေ။

သက်နှင်းဆွေ-ပုပ္ပါး",
"imagelink":"https://i.pinimg.com/736x/bc/61/1e/bc611e4807974b9ba4da17c29620e134.jpg",
"videolink":"",
"notetext":"",
"openlink":""
},
{
"title":"မိန်ရာသီ",
"subtitle":"(ဖေ ၁၉ မှ မတ် ၂၀_တပေါင်းလ)",
"sirname":"သက်နှင်းဆွေ-ပုပ္ပါး",
"book":"မိန်ရာသီ။

မိန်ရာသီဖွားများ (ဖေဖော်ဝါရီ ၁၉ မှ မတ်လ ၂၀ အတွင်း_တပေါင်းလ)။

မိန်ရာသီသည် ရာသီစက်ဝန်း၏ ၁၂ ခုမြောက် ရာသီခွင်ဖြစ်၏။ ကောင်းကင်ပြင်တွင် ဤရာသီခွင်၌ ကြယ်နတ္ခတ်တို့တွင် ငါးနှစ်ကောင် ကူးခတ်နေပုံ အသွင်သဏ္ဍာန် ပေါ်ထွန်းနေသော ရာသီခွင်ဖြစ်၏။ သောမရာသီ (မသဘာဝ) သက်ရောက်လေ၏။ ဒွေဒဟ (နှစ်ခွ၊ နှစ်မျိုးနှစ်စား) သဘောဆောင်၏။ နေ့ရာသီဖြစ်၏။ ရာဇဂုဏ် (ထက်မြက်မှု) သဘောဆောင်၏။ ဓါတ်သဘာဝအားဖြင့် အာပေါဓာတ် (ရေဓာတ်အေးဆေးတည်ကြည်မှု) စိုးမိုး၏။ ဤရာသီခွင်၏ နက္ခတ်ပုံသင်္ကေတ ငါးနှစ်ကောင်မှာ ဆန့်ကျင်ဘက် အနေအထားဖြင့် ယှဉ်တွဲနေသော ပုံဖြစ်၏။ ဆယ့်နှစ်ရာသီစက်၏ မူလနယ်ပယ်တွင် ကြာသပတေးဂြိုလ်၏ ဂြိုလ်အိမ်အဖြစ် သတ်မှတ်ခဲ့ကြ၏။ (၃) ဂဏန်းသင်္ချာ စိုးမိုးမှုရှိပြီး ခန္ဓာကိုယ် အစိတ်အပိုင်းအားဖြင့် ခြေအစုံကို ပိုင်စိုးလေ၏။

“မိန်ရာသီဖွားတို့၏ ပင်ကိုသဘာဝနှင့် အကျင့်စရိုက် လက္ခဏာများ။”

မိန်ရာသီဖွားတို့သည် ရာသီ (၁၂) ပါးတွင် ချမ်းသာသုခနှင့် အပြည့်ဝဆုံးသော သူများ ဖြစ်တတ်ကြပေ၏။ မိန်ရာသီဖွားတို့သည် ထူးခြားသော စရိုက်နှစ်မျိုးကို တစ်ပြိုင်တည်းပါနေသူများ ဖြစ်တတ်ကြပေ၏။ အလွန်သနားကြင်နာတတ်ကြ၏။ ရိုးသား၏။ အေးဆေး တည်ငြိမ်၏။ အရှက်အကြောက်ကြီး၏။ အခွင့်အာဏာ ပကာသနတို့ကို မမက်မောဘဲ လွတ်လပ်ပေါ့ပါးစွာ နေထိုင်လို၏။ အယုံလွယ်၏။ သူတစ်ပါးကို ကူညီလို၏။ အားနည်းသူတို့ဘက်မှ ရပ်တည်လို၏။ နူးညံ့သိမ်မွေ့၏။ ထို့အတူ ထက်မြက်၏။ ဉာဏ်ထက်၏။ ဇွဲသတ္တိကောင်း၏။ အမြော်အမြင်ကြီး၏။ မဖြစ်မနေ ကြီးပွားအောင်မြင်လိုစိတ်ရှိ၏။ စိတ်ထက်၏။ စိတ်ကြီး၏။ ဒေါသထွက်လာက ခက်ထန်လာတတ်၏။ စိတ်မြန်လက်မြန် လုပ်တတ်၏။ စကားပြောဆိုမှု၊ စာပေရေးသားမှုတို့တွင် အလွန်ထက်မြက်၏။ တစ်ခါတစ်ရံ သတ္တိနည်းကာ သွေးကြောင် နေတတ်၏။ နောက်တွန့်နေတတ်၏။ စိုးရွံ့နေတတ်၏။ ထို့အတူ မကြာခဏ ခေါင်းဆောင်နေရာကို အလိုလို ရောက်နေတတ်ပြန်၏။ တစ်ကိုယ်တည်း အေးအေးဆေးဆေး နေချင်တတ်၏။ ထို့အတူ စိတ်တူကိုယ်တူ အပေါင်းအဖော်များနှင့် နေရခြင်းကို နှစ်သက်ပြန်၏။ သို့သော် အပေါင်းအသင်း များများ မထားတတ်ပါ။ မိန်ရာသီဖွားတို့သည် နာမ်ဝါဒကို အထူးသက်ဝင် ယုံကြည်ကြ၏။ ဘာသာရေးကို ပြင်းထန်စွာ ယုံကြည် သက်ဝင်ကြ၏။ အများအားဖြင့် စိတ်တည်ငြိမ်စွာဖြင့် တရားအလုပ်ကို လက်တွေ့ကျကျ ကျင့်လှမ်းသူများ ဖြစ်တတ် ကြလေ၏။ ထုံးတမ်းအစဉ်အလာ ဓလေ့များကို ယုံကြည်လိုက်နာတတ်ကြ၏။ အရာရာတိုင်းကို ကြိုတင်သုံးသပ်၍ ကြိုတင်အဖြေထုတ်ရာတွင် ပါရမီထူးကဲတတ်ကြ၏။ အမြင်ပြတ်သား၏။ ဉာဏ်ထက်၏။ စိတ်ကူးကောင်းကြ၏။ သို့သော် တစ်ခါတစ်ရံ အယူသီးလွန်းကြ၏။ ခေါင်းမာတတ်ကြ၏။ အထူးသဖြင့် ဘာသာရေးတွင် အလွန်တိကျစွာ ကျင့်သုံးတတ်ကြ၏။ အခြားကိစ္စတို့တွင် စည်းကမ်း ကောင်းလွန်းတတ်ကြ၏။ အတ္တ၊ ပရ မျှတစွာ ကျင့်သုံးတတ်ကြ၏။ သစ္စာရှိ၏။ အလွန်စိတ်ဆိုးခဲပြီး စိတ်ဆိုးမိပါက အငြိုးအတေးကြီး၏။ အစားကြူး၏။ သြဇာပေး ကောင်း၏။ လူအများအပေါ် အုပ်ချုပ်လို၏။ ဘယ်တော့မှ မရောင့်ရဲဘဲ ထင်ပေါ်အောင်၊ အောင်မြင်အောင် ကြိုးစားတတ်ကြ၏။ အချို့ကိစ္စများတွင် လူကြီးလူကျယ် လုပ်ချင်၏။ စည်းကမ်းရိုသေ၏။ တိကျ၏။ ပရိယာယ် ဝေဝှစ်များဖြင့် လုပ်ကိုင်နိုင်စွမ်း၏။ တစ်ခါတစ်ရံ ဉာဏ်နီဉာဏ်နက်များဖြင့် ကိုယ်ဖြစ်ချင်တာကို ဖြစ်အောင်လုပ်တတ်၏။ အထက်လူကြီး၊ မင်းစိုးရာဇာတို့ကို အမှီပြုပြီး ကြီးပွားအောင်မြင် တတ်၏။ ခေါင်းမာခြင်း၊ ဇီဇာကြောင်ခြင်း၊ သဝန်တိုခြင်း၊ ကိုယ်ဖြစ်ချင်တာကိုသာ အဓိကကြည့်မိခြင်း၊ မကြာခဏ စိတ်ဒွိဟဖြစ်ခြင်းတို့ကို အထူးဆင်ခြင်သင့်၏။ ထို့အပြင် မိန်ရာသီဖွားတို့သည် ကိုယ့်အစွမ်းအစကို ယုံကြည်စွာ ကြိုးစားသွားပါက ထိပ်တန်းရောက်တာများ၏။ ကြွယ်ဝချမ်းသာတတ်ကြ၏။ အထူးသဖြင့် ရပ်ဝေးမြေခြား၊ တိုင်းတစ်ပါးအထိ ရောက်သွားတတ်ကြလေ၏။ မိန်ရာသီတို့၏ အချစ်ရေးနှင့် အိမ်ထောင်ရေးအနေအထားများ မိန်ရာသီဖွားတို့သည် ချစ်မိက သူမတူ၊ မုန်းမိက လှည့်မကြည့်ဆိုသော လူစားမျိုးဖြစ်၏။ အချစ်ရေးတွင် စိတ်ကူးအလွန်ယဉ်၏။ မေတ္တာတရားကို တန်ဖိုးထားတတ်၏။ သို့သော် မထုံတက်တေးသမားများ ဖြစ်၏။ ရင်ထဲမှ အချစ်ကို ဖွင့်ပြောရန် အလွန်သတ္တိနည်း၏။ ထို့အတူ ရွေးချယ်ရခက်ခဲသော အနေအထားများ အမြဲလိုလိုကြုံတတ်၏။ မပြတ်သားခြင်း၊ တွေဝေခြင်း၊ ချိန်ဆမှု ဝေဝါးခြင်းများ ကြုံတတ်၏။ ချစ်သူနှစ်ယောက်ကို တစ်ပြိုင်တည်း ထားမိတတ်လေ၏။ ထို့အပြင် အချစ်ရေးတွင် ချစ်သူကို ဦးစားပေးသလိုလိုနှင့် အတ္တဆန်မိတတ်ကြ၏။ လုံးဝမပြတ်သားသော အနေအထားမျိုးတွေ ဖြစ်သွားတတ်ကြ၏။ ချစ်သူတို့၏ အထင်လွဲမှုများကိုလည်း အထူးခံရတတ်၏။ ကိုယ်ကလည်း ချစ်သူအပေါ် အနိုင်ယူလိုတတ်၏။ အချစ်ရေးတွင် အထူးပြတ်သားသင့်ပေ၏။ မိန်ရာသီဖွားတို့သည် အလွန်စန်းပွင့်သူများ ဖြစ်၏။ ချစ်သူခင်သူများ၏။ အိမ်ထောင်ပြုသောအခါ အနှောက်အယှက်များကို ကျော်လွှားပြီးမှ အိမ်ထောင်ပြုရတတ်၏။ အထူးသဖြင့် ချစ်သူ၏ အထင်လွဲမှုကို ခံရပြီးမှ အိမ်ထောင်ပြုရတတ်၏။ အိမ်ထောင်ပြုပြီးက အထူးကြီးပွားတတ်၏။ သို့သော် အိမ်ထောင်ကျပြီးနောက် ဒုတိယလူ ပေါ်လာတတ်ပြန်၏။ အိမ်ထောင်ရေးတွင် (၂) ဆက်ဖြစ်တတ်သည်။ (နှစ်ဆက်ဖြစ်မည်ဟု ဒိဋ္ဌ မဆိုလိုပါ) မိမိက အေးဆေးသလောက် မိမိ မိသားစုက ဆူဆူပူပူ ရှိတတ်၏။ သို့သော် အိမ်ထောင်ရေး ကံကောင်းပါမည်။ ကိုယ်တိုင်က သဝန်တိုခြင်း၊ စည်းကမ်းတင်းကြပ်ခြင်းကို ဆင်ခြင်ပါ။ ဒုတိယလူပေါ်လာတတ်အောင် မြှောက်ထိုးပင့်ကော် ပြောပေးတတ်သူများ၏ စကားကို နားမယောင်မိအောင် ဆင်ခြင်ပါ။ ခေါင်းမာခြင်း၊ အယူအစွဲကြီးခြင်းကိုရှောင်ပါ။ အိမ်ထောင်ရေးကောင်းသော ဇာတာရှင်များဖြစ်၏။ အိမ်ထောင်ပြုသောအခါ မေထုန်ရာသီဖွားများ၊ ကန်ရာသီဖွားများနှင့် ဓနုရာသီဖွားများကို ရှောင်ပါ။ အထူးရှောင်သင့်ပေသည်။ ပြိဿရာသီဖွား၊ တူရာသီဖွား၊ မိဿဖွား၊ ဗြိစ္ဆာဖွားတို့နှင့် အထူးသင့်လျော် လိုက်ဖက်ပေ၏။

“မိန်ရာသီဖွားတို့၏ ကျန်းမာရေးအနေအထားများ။”

မိန်ရာသီဖွားတို့သည် ကျန်းမာရေးအညံ့ကြုံတိုင်း ရောဂါရှာဖွေရန် ခက်ခဲတတ်ကြပေ၏။ ထို့ကြောင့် အနာတစ်ခြား ဆေးတစ်ခြား ဖြစ်တတ်၏။ ဝေဒနာဖြစ်က ကြာရှည်ခံစားရတတ်၏။ မိန်ရာသီဖွားတို့သည် ငှက်ဖျားရောဂါ ဖြစ်ပွားလွယ်တတ်ကြ၏။ နားဝေဒနာ ဖြစ်တတ်၏။ ခြေထောက်ကို မကြာခဏ ထိခိုက်မိတတ်ကြ၏။ ထို့အပြင် အာရုံကြော၊ အကြောရောဂါ၊ အရေပြားရောဂါတို့ ဖြစ်တတ်ကြလေသည်။ ဓါတ်စါအနေနှင့် စတော်ဘယ်ရီ၊ နာနတ်၊ ဗာဒံသီး၊ လေးညှင်းပွင့်၊ ဂျုံမှုန့်၊ ဇီးဖြူသီးတို့ကို အလျဉ်းသင့်သလို စားသုံးပေးသွားသင့်ပေသည်။ ထို့အပြင် မိန်ရာသီဖွားတို့သည် မီးဘေး၊ လျှပ်စစ်မီး၊ အပူလောင်ခြင်းတို့ကို သတိထားသင့်ပေ၏။ မိန်ရာသီဖွားတို့၏ အလုပ်အကိုင်နှင့် စီးပွားရေး မိန်ရာသီဖွားတို့သည် ဇွဲနှင့်သတ္တိ အလွန်ကောင်းသူများ ဖြစ်ကြသည်။ ဉာဏ်ရည်ထက်မြတ် ကြလေ၏။ အလုပ်တစ်ခုကို ကြိုတင် တွက်ချက်မှုတွင် အထူးကျွမ်းကျင်၏။ တိုးတက်မှုကို အမြဲရှာဖွေနေသူများဖြစ်၏။ ကိုယ်က နောက်လိုက်ဖြစ်သောအခါတွင် စည်းကမ်းလိုက်နာ တတ်ကြသကဲ့သို့ ကိုယ်ကခေါင်းဆောင်နေရာ ရောက်နေသော အခါတွင်လည်း စည်းကမ်းတင်းကြပ် တတ်ကြ၏။ ထိပ်ဆုံးနေရာသို့ မရောက်ရောက်အောင် ကြိုးစားတတ်ကြ၏။ သို့သော် မိန်ရာသီဖွားတို့ကို အထူး ဖျက်ဆီးသောအရာမှာ အရက်နှင့် လောင်းကစားဖြစ်၏။ အရက်ကို သောက်မိက စွဲသွားတတ်၏။ အထူးသဖြင့် ရှောင်ပါလေ။ မိန်ရာသီဖွားတို့သည် စကားပြောလဲကောင်း၏။ ခေါင်းဆောင်မှု၊ စီမံကွပ်ကဲမှု၊ အုပ်ချုပ်မှုကောင်း၏။ အလုပ်နှစ်ခုဒွန်တွဲပြီး လုပ်ကြရတတ်၏။ အလုပ် လုပ်ရာတွင် အခက်အခဲများ၊ အတိုက်အခံများ ကြုံလေ တိုးတက်လဖြစ်၏။ ထို့အပြင် နိုင်ငံရပ်ခြား တိုင်းတစ်ပါးသို့ သွားရတတ်၏။ ခရီးသွားခြင်းဖြင့် စီးပွားဖြစ်တတ်၏။ မွေးရပ်မြေကို စွန့်ခွာလေ အောင်မြင်လေဖြစ်မည်။ ကိုယ်ပိုင်အစွမ်းအစနှင့် အောင်မြင်မည်။ ချမ်းသာကြွယ်ဝမည်။ ငွေကံ အလွန်ကောင်းမည်။ ငွေအသုံးအစွဲ ကျစ်လစ်သည်။ စည်းစိမ်ဥစ္စာနှင့် ပြည့်စုံမည့်သူများဖြစ်သည်။ ရတနာပစ္စည်းများ မကြာခဏရတတ်၏။ ဘဝတွင် စက်ဘီး၊ ဆိုင်ကယ်မှအစ မော်တော်ကားအထိ အကောင်းစားယာဉ်တို့ကို ပိုင်ဆိုင်တတ်၏။ ထို့အတူ ထီလည်း မကြာခဏပေါက်တတ်၏။ ထီကံအလွန်ကောင်း၏။ လောင်းကစားကိုရှောင်ပါ။ အရက်ကိုရှောင်ပါ။ မိဘဆွေမျိုးတို့နှင့် ခွဲခွာနေရတတ်၏။ မိတ်ဆွေများကို အကြံကောင်းများ ပေးနိုင်တတ်ကြ၏။ ကူညီနိုင်တတ်ကြ၏။ အထူးသဖြင့် အိမ်ထောင်ပြုပြီးနောက် ချမ်းသာတတ်ကြ၏။ လူမျိုးခြားတို့ ကောင်းကျိုးပေး၏။ စာရေးသောအလုပ်နှင့် ကောင်းကျိုးပေး၏။ ထီးလုပ်ငန်း၊ ထီလုပ်ငန်း၊ စားသောက်ဆိုင်၊ ငါးလုပ်ငန်း၊ ဆောက်လုပ်ရေး၊ စစ်ဘက်တို့တွင် ကောင်းကျိုးပေး၏။ ထို့အပြင် သင်္ဘောသား၊ သင်္ဘောကပ္ပတိန်၊ သုတေသနအလုပ်တို့ဖြင့် အထူးကြီးပွား အောင်မြင်တတ်ကြ၏။

“မိန်ရာသီဖွားတို့၏ ဘဝအတက်အကျ အနေအထားများနှင့် ဆောင်ရန်၊ ရှောင်ရန်အချက်များ။”

မိန်ရာသီဖွားတို့သည် ငယ်စဉ်ဘဝတွင် အတက်အကျများ၏။ ငယ်ဘဝတွင် ကျန်းမာရေး၊ စီးပွားရေး၊ လူမှုရေးတို့၌ အားနည်းတတ်ပြီး ဘဝတွင် အပြောင်းအလဲ အမျိုးမျိုးကြုံကာ ကြီးမှ ချမ်းသာတတ်၏။ မိန်ရာသီဖွားတို့သည် မိမိတို့၏ အကြံအစည်များကို လျှို့ဝှက်စွာ ကြံစည် လုပ်ကိုင်တတ်၏။ ဘဝတိုးတက်မှုအတွက် အပျော်အပါး ကိစ္စများကိုလည်း ရှောင်ရှားနိုင်တတ်၏။ ကိုယ့်ဒူးကိုယ်ချွန်ပြီး ကြီးပွားတတ် ကြ၏။ ရပ်ဝေးတွင် အောင်မြင်တတ်ကြ၏။ လယ်ယာမြေအလုပ်နှင့် ကောင်းကျိုးမပေးတတ်။ ဘဝတွင် မထင်မှတ်သော အကြောင်းနှင့် မထင်မှတ်သော သူတို့ထံမှ ပစ္စည်းဥစ္စာ အမွေရကာ ကြီးပွားတတ်ကြလေ၏။ အသက် (၂၁) ဝန်းကျင်တွင် ဥပဒ်ကြုံတတ်၏။ အသက် (၂၂) နှစ်မှ (၂၈) ကြားတွင် အောင်မြင်မှု အခြေတည်ကာ (၃၀) ဝန်းကျင်တွင် စည်းစိမ်ချမ်းသာနှင့် ပြည့်စုံတတ်၏။ ၃၁၊ ၃၂၊ ၃၄၊ ၃၇၊ ၃၉ ၄၃၊ ၄၈၊ ၅၂၊ ၅၆ တို့တွင် အထူး အောင်မြင်တတ်၏။ အသက် (၃၈) ဝန်းကျင်တွင် အနာရောဂါ နှိပ်စက်တတ်၏။ အထူးသဖြင့် (၄၉) ဝန်းကျင်တွင် အထွတ်အထိပ်ရောက်အောင် ရှည်တတ်၏။ အသက် ၂၃၊ ၃၄၊ ၄၃၊ ၄၉၊ ၅၂ တို့သည် အထူးခြားဆုံး နှစ်များဖြစ်မည်။ အထူးသတိပြုရန်မှာ မိန်ရာသီဖွားတို့သည် ဝိဇ္ဇာမယလောကီပညာရပ်တို့ကို အလွန်အကျွံ လိုက်စားခြင်းရှောင်သင့်၏။ ကြီးပွားချမ်းသာရန် ရွှေရောင်ပစ္စည်းတစ်ခုကို အမြဲဆောင်ထားပါ။ အပြာနုရောင်၊ ပန်းနုရောင်၊ အဝါရောင်၊ အစိမ်းနုရောင်တို့ကို အမြဲသုံးစွဲသွားနိုင်ပေသည်။ အနက်ရောင်ကို အထူး ရှောင်သင့်၏။ အထူးသဖြင့် အနီရဲရဲတောက်တောက်နှင့် ကြက်သွေးရောင်မှာ အကောင်းဆုံး အဆောင်ဖြစ်၏။ ရတနာပစ္စည်းများထဲတွင် ဂေါ်မုတ်ကျောက်ကို ရွှေဖြင့် လက်စွပ်ကွင်းကာ လက်ယာဘက်တွင်ဝတ်ဆင်ထားနိုသည်။ ထို့အပြင် ငွေသားဖြင့် စင်္ကြာပုံသဏ္ဍာန်ပုံဖော်ပြီး လက်စွပ်ဝတ်ထားနိုင်သည်။ ဤပုံအတိုင်း ဆောင်နိုင်၏။ (၃၊ ၆၊ ၉) ဂဏန်းများ အမြဲကောင်းကျိုးပေး၏။ (၅) ဂဏန်းကို အထူးရှောင်ပါလေ။ မိန်ရာသီဖွားတို့သည် ရိုးရိုးရှင်းရှင်းနှင့် သပ်သပ်ရပ်ရပ် ဝတ်စားပေးရ၏။ ပင်ကိုယ်ဥပဓိတွင် ရိုးရိုးနှင့် လေးစားချင်စရာ ကောင်းတတ်၏။ ဖိုသီဖတ်သီနေခြင်း၊ ပွယောင်းယောင်းအဝတ်များ ဝတ်ခြင်း၊ ဆံပင်ဘုတ်သိုက်ထားခြင်း တို့ကိုရှောင်ပါ။ ချပ်ချပ်ရပ်ရပ် ဝတ်ပါ။ မျက်နှာတွင် ဝက်ခြံပေါက်ခြင်း များပြားတတ်သဖြင့် အမြဲသန့်ရှင်းအောင်ထားပါ။ ထို့အပြင် ခံတွင်းကို အမြဲသန့်ရှင်းပြီး အနံ့ကင်းအောင် နေတတ်၏။ ဆံပင်ကို အမြဲသပ်ရပ်နေအောင်ထားပါ။ မိန်ရာသီဖွားတို့သည် ခြေသလုံးနှင့် ခြေတံလက်တံလှသဖြင့် ဘောင်းဘီရှည်ကို သပ်ရပ်စွာဝတ်ခြင်းဖြင့် လိုက်ဖက်တင့်တယ် တတ်လေ၏။ မိန်ရာသီဖွားတို့သည် စကားပြောသောအခါ ဗလုံးဗထွေးနှင့် အလောတကြီးပြောခြင်းကို အထူးဆင်ခြင်ပါ။ အေးအေးဆေးဆေး စဉ်းစဉ်းစားစားပြောသော စတိုင်ကိုကျင့်ပါ။ ထို့အပြင် တစ်ခုခုကို လုပ်ရမည်ဆိုပါက နောက်တွန့်နေခြင်းကို သတိပြုဆင်ခြင်ပါ။ ရဲရဲလုပ်ပါ။ အလွန်သနားလွယ်ခြင်း အယုံလွယ်ခြင်းကို ဆင်ခြင်ပါ။ ထို့အပြင် ပြဿနာ အရှုပ်အထွေးကြား ရောက်ရောက်သွားသဖြင့် ရှုပ်ရှုပ်ထွေးထွေး ကိစ္စများတွင် ဝင်မပါဘဲ နေတတ်အောင် နေပါ။ ဘာကိစ္စမဆို၊ ဘယ်လိုအခြေအနေမျိုးမဆို တစ်ခုခုကို ပြတ်သားစွာ ရွေးချယ်ပြီး ရဲဝင့်စွာ လုပ်ကိုင်သွားခြင်းဖြင့် အောင်မြင်တတ်ပေ၏။

အားလုံးသတ္တဝါချမ်းသာပါစေ။

သက်နှင်းဆွေ-ပုပ္ပါး",
"imagelink":"https://i.pinimg.com/736x/a5/84/36/a58436536890952d323eda906b76771b.jpg",
"videolink":"",
"notetext":"",
"openlink":""
},






{
"title":"ဗြိစ္ဆာရာသီ",
"subtitle":"(အောက် ၂၄ မှ နို ၂၂_တန်ဆောင်မုန်းလ)",
"sirname":"သက်နှင်းဆွေ-ပုပ္ပါး",
"book":"ဗြိစ္ဆာရာသီ။

ဗြိစ္ဆာရာသီဖွားများ (အောက်တိုဘာလ ၂၄ မှ နိုဝင်ဘာလ ၂၂ ရက်အတွင်း) (တန်ဆောင်မုန်းလ) ဗြိစ္ဆာရာသီသည် ရာသီစက်ဝန်း၏ ရှစ်ခုမြောက် ရာသီခွင်ဖြစ်၏။ ဤရာသီခွင်ရှိ ကောင်းကင် ကြယ်စုတို့သည် ကင်းမြီးကောက် တစ်ကောင်၏ အသွင်သဏ္ဍာန် တည်ရှိကြ၏။ အာပေါဓါတ် (ရေဓါတ်) ကြီးစိုးသော ရာသီခွင်ဖြစ်၏။ အင်္ဂါဂြိုလ်မှ ပိုင်စိုး၏။ (၉) ဂဏန်းတို့စွမ်းအား သက်ရောက်မှုရှိ၏။ (သတွဂုဏ်) (သစ္စာကြီးမား၍ ဖြောင့်မတ်မှုဂုဏ်) သက်ရောက်၏။ နှစ်စဉ် အောက်တိုဘာလ (၂၄) ရက်မှ နိုဝင်ဘာလ (၂၂) ရက်အတွင်း မွေးဖွားသူများသည် ဗြိစ္ဆာရာသီဖွားများ ဖြစ်၏။ ထိုသို့ ရက်အတိအကျ မသိဘဲ တန်ဆောင်မုန်းလအတွင်း မွေးဖွား သူများသည်လည်း ဗြိစ္ဆာရာသီဖွားများဟု တစ်ထစ်ချ မှတ်ယူရမည်ဖြစ်၏။ (မ) ရာသီ၊ (သောမ) ရာသီလည်းဖြစ်ပေ၏။

“ဗြိစ္ဆာရာသီဖွားတို့၏ ပင်ကိုယ်သဘာဝနှင့် အကျင့်စရိုက် လက္ခဏာများ။”

ဗြိစ္ဆာရာသီဖွားတို့သည် သစ္စာတရား ဦးထိပ်ပန်ဆင်သူများ ဖြစ်ကြ၏။ ဖြောင့်မတ်သော စိတ်ထားရှိ၏။ သို့သော်စိတ်ထဲ၌ အငြိုးအတေး ထားတတ်ကြ၏။ ကိုယ့်အပေါ်ထိပါး စော်ကားသူတို့အား တစ်နည်းနည်းဖြင့် တုံ့ပြန်ကလဲ့စား ချေတတ်ကြ၏။ ဗြိစ္ဆာရာသီဖွားတို့၏ စိတ်၌ ခံစားချက် ဒဏ်ရာများဖြင့် ပြည့်နှက်နေတတ်၏။ ထို့အတူ ကိုယ်တိုင်အပင်ပန်းခံ ရုန်းကန်ရခြင်းများလည်း များစွာရှိ၏။ ဘဝအစတွင် ခက်ခဲကြမ်းတမ်း၏။ ခက်ခဲသည်ဆိုရာတွင် မောင်နှမသားချင်း အတူတူမှာပင် ကိုယ်က ပိုပြီး ခက်ခဲပင်ပန်း၏။ အနစ်နာခံကြိုးစားရ၏။ သို့သော်အဖက်ဖက်မှ အခက်အခဲများကို ဇွဲနှင့်စွဲမြဲစွာ လုပ်ကိုင် ကြိုးစားရင်း သာမန်ထက်ပို အောင်မြင် သွားတတ်၏။ ဗြိစ္ဆာရာသီဖွားတို့၏ ဘဝတွင် မိမိအပေါ်နားလည်ပေးသူနည်း၏။ ထို့ကြောင့်လည်း တစ်ကိုယ်တည်းကျိတ်ပြီး ခံစားရသော ဒဏ်ချက်များတို့ကို ပြင်းထန်စွာ ခံစားရင်း အငြိုးအတေးစိတ်များ ထွက်ပေါ်လာရတတ်၏။ ဗြိစ္ဆာရာသီဖွားတို့သည် မိမိအပေါ် လွှမ်းမိုးခြင်းကို လုံးဝလက်မခံ နိုင်ကြချေ။ အထူးလွတ်လပ်ပေါ့ပါးစွာ၊ သန့်ရှင်းစွာ နေထိုင်ရှင်သန်လိုကြ၏။ သို့သော် သူတို့ဘဝတွင် အဘွား၊ အမေ၊ အစ်မ၊ အဒေါ် စသော အမျိုးသမီးကြီးတို့၏ သြဇာလွှမ်းမိုးမှုကို (ကောင်းသော သဘောဖြင့်ဖြစ်စေ၊ ဆိုးသော သဘောဖြင့်ဖြစ်စေ) သက်ရောက်မှုရှိနေတတ်၏။ ဗြိစ္ဆာရာသီဖွားတို့သည် စိတ်အား၊ လူအားကောင်း၏။ ဘဝတွင်ကြီးမြင့် ထင်ပေါ်ချင်တတ်၏။ ဘဝ၏ အောင်မြင်မှုကို တိုက်ပွဲပမာ တိုက်ယူလိုကြ၏။ အပင်ပန်းခံပြီး ကိုယ်စွမ်းဉာဏ်စွမ်းရှိသမျှ ကြိုးစားယူကြ၏။ ဘဝအစတွင် ကျပ်တည်းသလောက် နောက်ဆုံးတွင် အောင်မြင်ကြရ၏။ အချိန်ကိုလည်း စောင့်ဆိုင်းလုပ်ကိုင်တတ်ကြ၏။ ဦးဆောင်နေရာထိပ်ဆုံးသို့ ရည်မှန်း၍ လုပ်တတ်ကြ၏။ စိတ်မြန်၏။ ဒေါသဖြစ်လွယ်၏။ သို့သော် အချို့ကိစ္စတို့တွင် ငါသိငါတတ် သဘောဖြင့် တဇွတ်ထိုး လုပ်မိတတ်ကြ၏။ အငြင်းလည်းသန်၏။ ကိုယ်ယုံကြည်ရာကို ခေါင်းမာစွာ ကိုင်စွဲထားတတ်၏။ ထို့အတွက် ငြင်းခုံရန်လည်း ဝန်မလေးချေ။ စိတ်မထိန်းချုပ်နိုင်ဘဲ ပျက်စီးနစ်နာတတ်၏။ အထူးသဖြင့် ဗြိစ္ဆာရာသီဖွား အမျိုးသားများ အမျိုးသမီးနှင့်ပတ်သက်ပြီး ပျက်စီး နစ်နာတတ်၏။ ဗြိစ္ဆာရာသီဖွားတို့သည် အပြောချို၏။ တစ်ခါတစ်ရံ မာနကြီးတတ်၏။ စိတ်ထဲမထင်လျှင် ဘယ်လူကြီး လူကောင်းကိုပင်ဖြစ်စေ မခေါ်ဘဲ ဥပေက္ခာပြု နေနိုင်တတ်၏။ ဘယ်သူ့ကိုမှ ဂရုမစိုက်။ စိတ်အခန့်မသင့်က အငြိုးအတေးပင် ထားတတ်သေး၏။ အသက်ရှည်တတ်၏။ စီးပွားဥစ္စာ ချမ်းသာတတ်၏။ ရုပ်သန့်၏။ စကားပြောဆိုလျှင် စိတ်ပါလက်ပါ ပြောဆိုလာပါက ပြင်းထန်လာ၏။ လူ့သဘာဝကို သဘောပေါက်ကာ ပရိယာယ်သဘော များလည်း တတ်ကျွမ်း၏။ အခြွေအရံများ၏။ အဝတ်ကောင်း၊ အစားကောင်းများ ဝတ်ရတတ်၏။ မိဘနှင့် ဝေးကွာနေတတ်၏။ အချို့ပညာရပ် တို့တွင် တစ်ပိုင်းတစ်စဖြင့် ရပ်ထား ရတတ်၏။ ဗြိစ္ဆာရာသီဖွား အမျိုးသားများ အရက်သေစာ၊ ဆေးလိပ်တို့ကို ကြိုက်နှစ်သက်တတ်၏။ တစ်ခါတစ်ရံ ကြမ်းတမ်းခက်ထန် ပြုမူမိတတ်၏။ တစ်ခါတစ်ရံ မိဘ၊ ဆရာသမား အကြီးအကဲတို့ စကားကို နားမထောင်ဘဲ နေတတ်၏။ အထက်လူကြီး၊ မင်းအစိုးရတို့၏ ချီးမြှင့်မှုကိုခံရကာ ဘဝတွင်ကြီးပွား အောင်မြင် တတ်ကြလေ၏။ ထို့အပြင် ဗြိစ္ဆာရာသီဖွားတို့သည် မမြင်အပ်သော မြင့်မြတ်သည့် နာမ်လောကမှ ပုဂ္ဂိုလ်ထူးတို့၏ ပါရမီပဋ္ဌာန်းဆက်ဖြင့် စောင့်ရှောက်မှုကိုလည်း သိသာစွာခံရတတ်၏။

“ဗြိစ္ဆာရာသီဖွားတို့၏ အချစ်ရေးနှင့် အိမ်ထောင်ရေး။”

ဗြိစ္ဆာရာသီဖွားတို့သည် အသိရခက်၏။ အကဲခတ်ရ ခက်၏။ ပတ်ဝန်းကျင်အမြင်အရ တစ်မျိုး၊ ကိုယ့်ခံစားမှုကတစ်သွယ် ဖြစ်နေ တတ်ကြ၏။ ကိုယ်ကလည်း ကိုယ့်ခံစားချက်ကို အသိရခက်အောင် မျိုသိပ်နိုင်စွမ်းရှိ၏။ သပ်ရပ်သန့်ပြန့် ခန့်ထည်စွာ နေတတ်သဖြင့် အများနှင့်မတူ ထင်ရှား၏။ စန်းပွင့်၏။ မျက်နှာပွင့်၏။ ဆန့်ကျင်ဘက်လိင်တို့၏ စွဲမက် စိတ်ဝင်စားခြင်းကို အထူးခံရတတ်၏။ နှလုံးသားရေးရာတွင် ချစ်မိပြီဆိုက ဘဝကိုပင် ပုံအပ်ရန် ဝန်မလေးသူများ ဖြစ်ကြ၏။ ချစ်သူအပေါ် အလိုလိုက်၏။ စိတ်ရောကိုယ်ပါ ချစ်ခင်တတ်၏။ အပြန်အလှန် နားလည်မှုရှိ၏။ သို့သော် အချစ်ကြီးသကဲ့သို့ပင် စိတ်အပြောင်းအလဲ မြန်၏။ မသင့်လျော်ဘူးဟု ဆုံးဖြတ်ပြီးက အချစ်ခံစားမှု၊ စိတ်ခံစားမှုကို မရမက မျိုသိပ်ထားတတ်ပြန်၏။ အချစ်ဦးနှင့် ဆုံဆည်းခွင့် မရှိတတ်ကြ။ ချစ်သူအပေါ် အနွံတာခံလျက် ပေးဆပ်ပြီး ချစ်တတ်သလောက် ခံနိုင်စွမ်းကုန်သောအခါ အရွဲ့တိုက် တတ်ကြတော့၏။ အငြိုးအတေး ထားတတ်ကြတော့၏။ ထို့ကြောင့် အချစ်ကြီးသူ ကိုပင် အလွန်မုန်းတီး နာကျည်းသွား တတ်ကြပြန်၏။ သို့သော် ဗြိစ္ဆာရာသီဖွားတို့သည် အများအားဖြင့် သစ္စာရှိ၏။ ဖြောင့်မတ်၏။ နူးညံ့သိမ်မွေ့၏။ တည်ငြိမ်အေးချမ်းစွာ နေလိုတတ်၏။ သို့သော် ဘဝပေး အခြေအနေအရပင် အချစ်ရေးတို့၌ အနှောက်အယှက်များ ပေါ်လာတတ်၏။ အမိ၊ အစ်မတို့၏ ပတ်သက်စွတ်ဖက်မှုလည်း ရှိတတ်ချေ၏။ အိမ်ထောင်ပြုသောအခါ ကိုယ့်ထက်ကြီးသူနှင့် အိမ်ထောင်ပြုရတတ်ပြီး ဗြိစ္ဆာရာသီဖွား အမျိုးသမီး အများစုမှာ ကိုယ့်ထက် အသက်ငယ်သူနှင့် အိမ်ထောင်ပြု ရတတ်၏။ အိမ်ထောင်မပြုမီ အမျိုးမျိုးရွေးချယ် စီစစ်ပြီးမှ အိမ်ထောင်ပြုတတ်၏။ သို့သော် တကယ်တမ်း အိမ်ထောင်ပြုသောအခါ သနားချစ်ဖြင့် ပြုမိတတ်၏။ အထူးသဖြင့် ဗြိစ္ဆာရာသီဖွား အမျိုးသမီးများ သနားချစ်ဖြင့် အိမ်ထောင်ဖက်ရွေးချယ်ရင်း ဒုက္ခ ရောက်တတ်၏။ အိမ်ထောင်ရေးသောက ခံစားရတတ်၏။ ဗြိစ္ဆာရာသီဖွားတို့သည် တဇွတ်ထိုး လုပ်တတ်သော၊ အေးစက်စက်နှင့် ရက်စက်တတ်သော၊ ဘေးစကားကို ယုံလွယ်သောသူကိုမှ ရွေးချယ်မိတတ်၏။ ထို့ကြောင့် အိမ်ထောင်ရေးတွင် စိတ်ပင်ပန်းစရာ များစွာကြုံတတ်၏။ အထူးရွေးချယ်ပြီးမှ လက်တွဲသင့်၏။ သို့သော် ဘာပဲဖြစ်ဖြစ် တည်ကြည် အေးဆေးသော၊ သစ္စာရှိသော၊ နူးညံ့သိမ်မွေ့သော မိမိ၏ ပင်ကိုယ် စိတ်စေတနာ ကောင်းတို့ကြောင့် မိမိချစ်သူ၊ မိမိအိမ်ထောင်ဖက် တို့ကလည်း တဖြည်းဖြည်း နားလည်လာကာ အိမ်ထောင်ရေး သာယာလာပါမည်။

“ဗြိစ္ဆာရာသီဖွားတို့၏ အလုပ်အကိုင်နှင့် စီးပွားရေး အနေအထားများ။”

ဗြိစ္ဆာရာသီဖွားတို့သည် အလွန်ထူးခြားသော ဘဝပိုင်ရှင်များဖြစ်ပြီး ဘဝအကွေ့ အပြောင်းများစွာ ကြုံရတတ်၏။ အေးတိ အေးစက်နှင့် ပြန်မပြော နားမထောင် ကိုယ်ထင်ရာ တဇွတ်ထိုး လုပ်တတ်၏။ ကိုယ်ပိုင် လွတ်လပ်မှုနှင့် အရာရာ အနှောင်အဖွဲ့မပါဘဲ လုပ်ကိုင် လိုတတ်၏။ ရောက်ရာအရပ်တွင် တွေ့သောသူနှင့် လိုက်လျောညီထွေ နေတတ်၏။ ပေါင်းတတ်၏။ ပြောတတ်၏။ လုပ်တတ်၏။ စကားကတိကို တန်ဖိုးထား၏။ အလုပ်တစ်ခုမလုပ်မီ အပြန်ပြန်အလှန်လှန် စဉ်းစား၏။ မလုပ်မီ နောက်တွန့်နေတတ်၏။ စလုပ်ပြီဆိုသည်နှင့် ကျော်လွှားနိုင်၏။ ထို့ကြောင့် ထိပ်ဆုံးသို့ရောက်တတ်၏။ ထို့အပြင် ဘာမဆို သိုသိုသိပ်သိပ် လုပ်တတ်၏။ အများနှင့်မတူသော ရှုထောင့်မှတွေး၍ လုပ်တတ်၏။ အများနှင့်တွဲ၍ လုပ်သည်ထက် ကိုယ်တစ်ဦးတည်းလုပ်က ပိုအောင်မြင် တတ်၏။ ထို့ထက် ကိုယ့်စိတ်တိုင်းကျ လုပ်ကိုင်လေ ပိုအောင်မြင်လေ ဖြစ်၏။ စိတ်ကူးဉာဏ် အလွန်ကောင်း၏။ ထို့အပြင် အခြားသူတို့နှင့် ပြေလည်အောင် နေတတ်ပြီး ကူညီတတ်သော စရိုက်ကြောင့် မိတ်ကောင်း ဆွေကောင်း ရတတ်၏။ သမားရိုးကျ လမ်းဟောင်းအတိုင်း လုပ်ခြင်းထက် အရာရာကို ကိုယ်တိုင်လမ်းသစ် ထွင်ပြီး လုပ်က ပိုပြီးအောင်မြင် တတ်၏။ ခေတ်နှင့်အညီ လိုက်လျောညီထွေလုပ်က ပိုပြီးအောင်မြင်၏။ ရေရှည်လုပ်ငန်းထက် ပေါ်ပင်လုပ်ငန်းများက ပို၍ကောင်းကျိုးပေး၏။ ဝန်ထမ်းလုပ်က စာရင်းအင်းဘက်တွင် မလုပ်သင့်ပါ။ အလုပ်လုပ်ရာတွင် အကျိုးအမြတ်ဖြစ်အောင် တွက်ချက်ပြီး လုပ်တတ်သော်လည်း တကယ်လုပ်သောအခါ စိတ်ချမ်းသာမှုကို ရှေ့တန်းတင်၍ စိတ်အေးလက်အေးလုပ်တတ်၏။ ဘာပဲလုပ်လုပ် ဆုံးဖြတ်ပြီးက မြန်မြန်လုပ်ပါ။ အချိန်ဆွဲမိက အလုပ် မဖြစ်တတ်ပါ။ ဆုံးဖြတ်ပြီးက တွန်းတိုက်လုပ်ပါလေ။ ဆန်းသစ်မှု၊ တီထွင်မှု၊ စွန့်စားမှု၊ ဥပဒေပညာ၊ ခွဲစိတ်ကုသမှု၊ သတင်းထောက်လှမ်းမှု၊ စူးစမ်းမှုတို့တွင် ဝါသနာထုံပြီး ပါရမီရှိ၏။ လောကီပညာမှစ၍ ဗေဒင်၊ နက္ခတ်၊ မှော်ပညာ၊ နတ်ပိုင်းဆိုင်ရာ၊ ဓါတ်ပိုင်းဆိုင်ရာ ကိစ္စတို့ပါ ဝါသနာထုံ၏။ သို့သော်လူသိမခံဘဲ လေ့လာလိုက်စားတတ်၏။ ဘာသာရေးတွင်လည်း ထူးချွန်၏။ အထူးကောင်းကျိုးပေးသော အလုပ်များမှာ နာမည်ကျော် စာရေးဆရာ၊ ပန်ချီဆရာ၊ ထောက်လှမ်းရေး၊ ကျောက်မျက်ရတနာ၊ တွင်းထွက်ပစ္စည်းမျိုးစုံနှင့် လျှပ်စစ်ပစ္စည်း၊ ပန်းတိမ်အလုပ်၊ ဖိနပ်လုပ်ငန်း၊ စိုက်ပျိုးရေးအလုပ်တို့တွင် ကောင်းကျိုးပေး၏။ ဘာပဲလုပ်လုပ် ဗြိစ္ဆာရာသီဖွားတို့သည် ကောင်းမွန်သော အလုပ်တို့ကိုသာ လုပ်သင့်၏။ ပင်ကိုယ်ဗီဇတွင်ပင် ကြီးပွားစေတတ်သော ပါရမီပါပြီးဖြစ်၏။ ဘာသာတရားကို ဦးထိပ်ပန်ဆင်ပြီး သမ္မာအာဇီဝကျကျ လုပ်သွားက စီးပွားဖြစ်ထွန်းတတ်၏။ ဥပဒေမလွတ်ကင်းသော အလုပ်တို့လုပ်က ဒုက္ခတွေ့တတ်၏။ ကောင်းမွန်စွာနေက ဘာအခက်အခဲရှိရှိ အောင်မြင် သွားတတ်ကြလေ၏။

“ဗြိစ္ဆာရာသီဖွားတို့၏ သဘာဝဘေး အန္တရာယ်များ။”

ဗြိစ္ဆာရာသီဖွားတို့သည် မီးဘေး၊ လက်နက် ပေါက်ကွဲမှုဘေး၊ လျှပ်စစ်မီး ရှော့ခ်ဖြစ်ခြင်းတို့ ကြုံတတ်၏။ အနည်းဆုံး အပူလောင်ခြင်းမျိုး မကြာခဏ ကြုံတတ်၏။ ဘုရားဂုဏ်တော် (၉) ပါးကို အမြဲပွားထုံသင့်၏။ စတီး(လ်) အစစ်ကို ဆောင်ထားသင့်၏။ အထူးသဖြင့် လျှပ်စစ်မီးတို့ကို ကိုင်တွယ်သုံးစွဲရာတွင် ကြိုတင်သတိရှိက ထိုအန္တရာယ်မှ လွတ်မြောက်ပေမည်။

“ဗြိစ္ဆာရာသီဖွားတို့၏ ကျန်းမာရေး အခြေအနေများ။”

ဗြိစ္ဆာရာသီဖွားတို့သည် ရောဂါ ဖြစ်ခဲတတ်၏။ ဖြစ်ခဲ့လျှင်လည်း အဖျားကြီးသော ရောဂါ ဖြစ်တတ်၏။ ထို့အပြင် ကူးစက်သော ရောဂါများ ဖြစ်တတ်၏။ ထို့အပြင် ခန္ဓာကို၏ လျှို့ဝှက်အင်္ဂါ အစိတ်အပိုင်းတို့တွင် အနာရောဂါဖြစ်ခြင်း၊ ကျောက်ကပ်၊ အစာအိမ်နှင့် ဆီးရောဂါတို့ ဖြစ်တတ်၏။ သို့သော် အန္တရာယ်ကြီးမားစွာ မဖြစ်တတ်ပါ။ ဗြိစ္ဆာရာသီဖွားတို့သည် ကြက်သွန်ဖြူ၊ ကြက်သွန်နီ၊ ချင်း၊ ငရုတ်ကောင်းတို့ကို ပင်တိုင်ဓာတ်စာအဖြစ် စားပေးသင့်၏။ အမြဲမှီဝဲပေးခြင်းဖြင့် ရောဂါကင်းစင်ကာ ကျန်းမာရွှင်လန်းရတတ်၏။ အထူးသဖြင့် ကြက်သွန်ဖြူနှင့် ကြက်သွန်နီကို ပင်တိုင် စားသုံးပေးသင့်၏။ ဗြိစ္ဆာရာသီဖွားတို့၏ ဘဝကံကြမ္မာ အခြေအနေများ ဗြိစ္ဆာရာသီဖွားတို့သည် ထူးခြားသော ဘဝပိုင်ရှင်များ ဖြစ်၏။ အထူးသဖြင့် ကိုယ်ကမှန်သည်ဟု ဆုံးဖြတ်ထားသည့် အပေါ်တွင် ခိုင်မြဲစွာ ရပ်တည်၍ လုပ်ပေရာ ကောင်းသော လမ်းကြောင်းပေါ်ရပ်တည်မိက ထိပ်ဆုံးရောက်အောင် ဖြစ်ထွန်း သွားတတ်ကြလေ၏။ ထိုသို့မဟုတ်ဘဲ မကောင်းသောလမ်းပေါ် ရောက်သွားကလည်း အဝီစိရောက်အောင် မိုက်တတ်၏။ ထို့ပြင် ဗြိစ္ဆာရာသီဖွားတို့သည် ကိုယ့်စိတ်ထဲတွင် မကြိုက်တော့က ဘယ်လိုပုဂ္ဂိုလ်ကြီးကိုမှ ဂရုမစိုက်တော့ချေ။ ပင်ကိုယ်သဘောထား အလွန်ကောင်းပြီး သူတစ်ပါးထက်ပို၍ သည်းခံ ခွင့်လွှတ်တတ်၏။ ခွင့်လွှတ်နိုင်စွမ်း ဘောင်ကျော် လာကလည်း အမျက်ကြီးကာ ရက်စက်စွာ တုံ့ပြန်တတ်၏။ ထို့နောက် ထိုသူမျိုးတို့ကို လုံးဝ ဥပေက္ခာပြုပစ်တတ်၏။ ကိုယ်ပိုင်အကြံဖြင့် ထိပ်ဆုံး ရောက်တတ်၏။ သူတစ်ပါးတွေ ကလည်း ကိုယ့်ကိုကိုယ်လိုက်ပြီး တုပ တတ်ကြ၏။ အပေါင်းအသင်း မက်၏။ သို့သော် အစွဲမထားတတ်။ အချစ်ရေး၊ အိမ်ထောင်ရေး အားနည်း၏။ ရှုပ်ထွေး၏။ အလွန်ချစ်သူကို ပစ်ခွာခဲ့ပြီး အခြားသူကို ပြောင်းချစ်ရန်လည်း ဝန်မလေးချေ။ အိမ်ထောင်တစ်ဆက်တည်း ထူထောင်ပါက ထိပ်ဆုံးရောက်အောင် ကြီးပွားတတ်၏။ တစ်ပါးသူတို့ကလည်း ကိုယ့်အပေါ် အခွင့်အရေးယူကာ ဒုက္ခပေးတတ်၏။ သူတစ်ပါးအကူအညီ ယူမိကလည်း အခြားပြဿနာတို့တွင် အသုံးချသွားတတ်ပြန်၏။ ထို့ကြောင့် သီးသန့်တစ်ကိုယ်တော်နေလေ ကောင်းလေဖြစ်၏။ ဆွေမျိုးရင်းထက် သူစိမ်းတို့က ပိုကောင်းတတ်၏။ ဘဝတွင် အခြေခံမှစပြီး အမြင့်ဆုံးရောက်အောင် ကြိုးစားနိုင်စွမ်း ကြလေ၏။ အခက်အခဲ ရှိသူများကိုပင် ကိုယ်ကျိုးမငဲ့ဘဲ ကူညီခြင်းသည် ဗြိစ္ဆာရာသီဖွားတို့၏ ဘဝအဓိပ္ပါယ်ဖြစ်၏။ သတိပြုရန်မှာ လူ့အသိုင်းအဝိုင်းက သိပ်မဆက်ဆံလိုသူတို့ကို ကိုယ်က တန်းတူရည်တူ ပေါင်းသဖြင့် ကိုယ့်သိက္ခာ ထိပါးတတ်၏။ နှလုံးသားကို ဦးစားပေးသဖြင့် ခံစားချက် ပြင်းထန်၏။ ချစ်ဦးသူနှင့်ကွဲကာ အချစ်ဆက်ထုံး များစွာကြုံတတ်၏။ လူမျိုးခြား၊ ဘာသာခြား ကိုရှောင်ပါ။ နှလုံးသားတွင် အရွဲ့တိုက်လိုသော စိတ်များပေါ်တတ်၏။ ကိုယ့်ချစ်သူကို ကိုယ်ကပင် အသည်းခွဲ ကလဲ့စားချေတတ်၍ ကိုယ်တိုင်သာ အသည်းကွဲရတတ်၏။ စီးပွားရေးတွင် အစပိုင်း၌ အမျိုးမျိုးပြောင်းပြီး လုပ်ကိုင်ပြီးမှ မမျှော်လင့်ဘဲ မိတ်ဆွေကောင်းတွေ့ကာ မထင်မှတ်သော အထောက်အကူတို့ရရှိကာ မထင်မှတ်ထားသော ထိပ်တန်းသို့ ရောက်ရှိသွားတတ်၏။ အသက် (၂၀)၊ (၂၃)၊ (၂၅)၊ (၂၈)၊ (၃၁) အရွယ်တို့တွင် အရွယ်နှင့်မမျှအောင် အောင်မြင် တိုးတက်မှုတို့ ကြုံရမည်။ သတိပြုပါ။ အောင်မြင်ကျော်ကြားမှု၊ စီးပွားဥစ္စာတို့က ကိုယ့်ကို ဒုက္ခပြန်ပေး တတ်၏။ (၃၁) မှ (၃၆) ကြားတွင် တက်လိုက်ကျလိုက် ဖြစ်နေမည်။ (၃၆)၊ (၃၈)၊ (၄၀)၊ (၄၁)၊ (၄၄)၊ (၄၇) တို့တွင်ထူးခြားစွာ ထိပ်တန်းရောက်အောင် ကံကောင်းသွားမည်။ အထူးသဖြင့် (၃၅)၊ (၃၆)၊ (၅၆)၊ တို့တွင် မင်းစိုးရာဇာ ချီးမြှင့်ခံရခြင်း၊ ကြီးစွာအောင်မြင်ခြင်း၊ စည်းစိမ်တိုးခြင်း တို့ဖြစ်မည်။ အသက် (၇၀) ကျော်အောင် ရှည်တတ်၏။

“ဗြိစ္ဆာရာသီဖွားတို့၏ ဘဝအောင်မြင်ရန် အဆောင်၊ အရောင်များ။”

ဤရာသီဖွားတို့သည် အတိုက်အခံ အလွန်များ၏။ ကိုယ်ကလည်း မဟုတ်မခံစိတ် သတ္တိဗျတ္တိနှင့် အတိုက်အခံ လုပ်တတ်၏။ အနက်ရောင် ရှောင်ပါ။ အနီရောင်၊ ကြက်သွေးရောင်၊ အဝါရောင်၊ အပြာရင့် တို့ကိုဝတ်ပါ။ အနီရင့် အကောင်းဆုံးဖြစ်၏။ ပတ္တမြားလက်စွပ် ဝတ်ပါ။ ကျောက်အနီ ဆောင်ပါ။ စတီးလ် အစစ်ဝတ်ပါ။ ရဲစွမ်းသတ္တိနှင့် ပြည့်စုံကာ ရန်အပေါင်းနိုင်မည်။ ခြေသည်း လက်သည်းရှည် မထားသင့်။ ခြေထောက်ဖုံးအောင် လုံချည် ဘောင်းဘီ မဝတ်သင့်။ မလိုအပ်ဘဲ မျက်မှန်မတပ်သင့်။ ဆွဲကြိုးဆွဲက အရှည်ကြီးမဆွဲဘဲ တိုတိုဆွဲကာ လည်တိုင် အလှဖော်ပါ။ မျက်ခွံပေါ်မှာ ဆေးမချယ်သင့်။ ဖရိုဖရဲ ပုံစံကို နှစ်သက်၏။ ဘိုသီဘတ်သီ နေခြင်းကိုက ထူးခြား၏။ ခေတ်မီ ထူးခြားတတ်၏။ ခေတ်မီစတိုင်နှင့် ရှေးဟောင်းစတိုင် တွဲဖက်ဝတ်တတ်၏။ ထိုသို့ ဝတ်ခြင်းကိုက ထူးခြားတတ်၏။ မျက်မှောင်ကြုတ် မနေဘဲ အမြဲပြုံးနေပါ။ အလွန်အမင်း မပြင်ဆင်ဘဲနေလေ ပေါ်လွင်လေ ဖြစ်၏။ သာမန်နေထိုင်ခြင်းထက် ဓါတ်ပုံရိုက်က ပိုထင်ပေါ်တတ်၏။ ကြီးလွန်းသောပစ္စည်း၊ ထူထဲလွန်းသော အဝတ်များနှင့် မလိုက်ဖက်။ ပေါ့ပါးလွတ်လပ်စွာ ဝတ်စားပါ။ နေထိုင်ပါ။ စကားပြောသောအခါ လိုရင်းပြောလေ ညှို့ဓါတ်ပါလေ ဖြစ်၏။ ဗြိစ္ဆာရာသီဖွားတို့သည် အထူးသဖြင့်
(၁) အယုံလွန်ခြင်း၊
(၂) ကူညီတတ်လွန်းခြင်း၊
(၃) ကိုယ်ယုံကြည်ရာ တဇွတ်ထိုး လုပ်တတ်ခြင်းကြောင့် ထင်ရာစိုင်းသလို ဖြစ်သွားခြင်းတို့ကို အထူးရှောင်ပါ။
(၄) ခေတ်နှင့်အညီ အပြောင်းအလဲ၊ အသစ်ထွင်ပါ။ အကြံသစ်တွေကို လက်တွေ့လုပ်ဆောင်ပါ။ ရဲရဲလုပ်ပါ။ မုချအောင်မြင်ပါလိမ့်မည်။ ဘဝတွင် (၃၊၆၊၉) ဂဏန်းတို့ကောင်းကျိုးပေး၏။ အဝတ်ကောင်းများကိုလည်း ဝတ်ရတတ်၏။ ဗြိစ္ဆာရာသီဖွား အမျိုးသားများ အရက်သေစာ စွဲမက်သွားတတ်သဖြင့် အထူးရှောင်ပါ။ စကားပြော ပြင်းထန်ခြင်းနှင့် မဟုတ်မခံ အငြိုးကြီးခြင်းတို့ကို ရှောင်ပါ။ စစ်မှန်သော သတ္တိရှိသူများဖြစ်သည့်အတွက် သတ္တိကိုမှန်ကန်စွာ အသုံးပြုခြင်းဖြင့် ဘဝအောင်မြင်မှု ထိပ်ဆုံးသို့ ရောက်ရှိနိုင်မည် ဖြစ်ပေသတည်း။

အားလုံးသတ္တဝါချမ်းသာပါစေ။


သက်နှင်းဆွေ-ပုပ္ပါး",
"imagelink":"https://i.pinimg.com/736x/b3/ef/1b/b3ef1b35b74646caed6db5a1a4ba5f63.jpgg",
"videolink":"",
"notetext":"",
"openlink":""
},
{
"title":"တူရာသီ",
"subtitle":"(စက် ၂၃ မှ အောက် ၂၃_သီတင်းကျွတ်လ)",
"sirname":"သက်နှင်းဆွေ-ပုပ္ပါး",
"book":"တူရာသီ။

(စက်တင်ဘာ ၂၃ ရက်မှအောက်တိုဘာ ၂၃ ရက်) (သီတင်းကျွတ်လ) တူရာသီသည် ရာသီ ၁၂ ပါး၏ သတ္တမမြောက် ရာသီခွင်ဖြစ်သည်။ မိုးကောင်းကင်ရှိ ဤရာသီတွင် လင်းလက်နေသော ကြယ်ပွင့်များသည် ချိန်ခွင်တစ်ခု၏ အသွင်သဏ္ဍာန် အနေအထားပုံ ပေါ်ထွန်းနေသော နက္ခတ်ရုပ်ပုံ ဖြစ်၏။ ဓါတ်သဘာဝအရ ဝါယောဓါတ် (လေဓါတ်) စိုးမိုး၏။ ဓါတ်ဖို သဘာဝဖြစ်၏။ သောကြာဂြိုလ်ပိုင်ဆိုင် စိုးမိုးသော ရာသီခွင်ဖြစ်၏။ (၆) ဂဏန်း၏ အကျိုးသက်ရောက်မှု ရှိသည်။ နှစ်စဉ် စက်တင်ဘာလ (၂၃) ရက်မှ အောက်တိုဘာလ (၂၃) ရက်တွင် မွေးဖွားသူများသည် တူရာသီဖွားများ ဖြစ်ကြလေသည်။ ထိုသို့ အတိအကျမသိဘဲ မြန်မာလ သီတင်းကျွတ်အတွင်း မွေးဖွားသူများသည်လည်း တူရာသီဖွားများဟု တစ်ထစ်ချ မှတ်ယူနိုင်သည်။ တူရာသီဖွားတို့၏ ဘဝအနေအထားများကို အောက်ပါ ဖြစ်စဉ်များအတိုင်း လေ့လာသုံးစွဲနိုင် ကြပေတော့သည်။

“တူရာသီဖွားတို့၏ ပင်ကိုယ်သဘာဝနှင့် အကျင့်စရိုက်လက္ခဏာများ။”

တူရာသီဖွားတို့သည် စိတ်ခံစားမှုကို အထူး ဦးစားပေးသူများ ဖြစ်ကြ၏။ နှလုံးသားခံစားမှု အတိုင်း ဘဝကို လျှောက်လှမ်းကြ၏။ ခံစားချက် ပြင်းထန်သူများ ဖြစ်ကြ၏။ တူရာသီဖွားတို့၏ ဘဝတွင် လွမ်းမောဖွယ်ရာ အဖြစ်အပျက်များဖြင့် ပြည့်နှက် နေတတ်၏။ အနုပညာခံစားမှု အင်အားပြင်းထန်၏။ အလှအပကြိုက်၏။ အသန့်အပြန့်၊ အကောင်းအမွန်ကိုလည်း သူများထက် ပိုမက်မောကြ၏။ အထူးသဖြင့် တူရာသီဖွားတို့သည် တစ်ခုမဟုတ်တစ်ခု ညှို့ဓါတ် အားကောင်းတတ်ကြ၏။ ဘေးလူတွေက ချစ်ခင်ကြည်ညို တတ်ကြ၏။ တူရာသီဖွားတို့ ကိုယ်တိုင်ကလည်း လူပေါင်းဆန့်၏။ ခင်မင်မှုနှင့် ချစ်မေတ္တာ သံယောဇဉ်ကို အလေးအနက်ထား၏။ အလွန်သိမ်မွေ့သော နှလုံးသား ပိုင်ရှင်များဖြစ်ကြ၏။ သို့သော်ဒေါသဖြစ်က ဘာမျှမမြင် တတ်ကြတော့ချေ။ ထို့အပြင် ငွေအသုံးကြမ်းသူများလည်း ဖြစ်တတ်ကြ၏။ အထူးသတိပြုရန်မှာ တူရာသီဖွားတို့သည် စိတ်နုတတ်သည်။ စိတ်ထိခိုက် လွယ်သည်။ အပြင်ပန်း ဘာမှမဖြစ်သလို ဟန်ဆောင်ထားသော်လည်း စိတ်ထဲက ထိခိုက်ခံစားရတာ၊ စိတ်ကောက်မိတာမျိုး မသိမသာ ဖြစ်တတ်၏။ ၎င်းင်းစရိုက်ကိုလည်း လူမသိအောင် ဖုံးကွယ် ထားလိုတတ်၏။ ပြင်သင့်၏။ ထို့အပြင် အယုံလွယ်တတ်၏။ အပျော်အပါးတွင် ဝါသနာထုံတတ်ခြင်းကိုလည်း ပြင်သင့်၏။

“တူရာသီဖွားတို့၏ အချစ်ရေး၊ အိမ်ထောင်ရေး၊ ဘဝတည်ဆောက်မှု အနေအထားများ။”

တူရာသီဖွားတို့သည် ချစ်မေတ္တာစိတ် ကြီးမားတတ်ကြ၏။ နှလုံးသား ခံစားချက် ပြင်းထန် တတ်ကြ၏။ သို့သော် အေးတိအေးစက်နှင့် နှုတ်မှဖွင့်ပြောဖို့ ဝန်လေး တတ်ကြ၏။ မိမိကို ချစ်သူက အမြဲအားမလို အားမရနှင့် သံသယ ဖြစ်နေတတ်ကြ၏။ ကိုယ်တိုင်ကလည်း စိတ်ဒွိယ ဖြစ်စရာများနှင့် ချစ်နေတတ်ကြရ၏။ ရပ်ဝေးမှသူနှင့် ချစ်ကြိုးသွယ်မိတတ်ကြ၏။ ရွှေးချယ်ရခက်သော အနေအထားများ ကြုံရတတ်၏။ ချစ်ဦးသူနှင့် လမ်းခွဲရတတ်၏။ ကွဲကွာသွားသော ချစ်သူကို တစ်သက်လုံး တသသ လွမ်းနေ မိတတ်ကြ၏။ အချစ်ကြီးသူများ ဖြစ်တတ်ကြသည်။ မေတ္တာနှင့် သစ္စာကို အထူးကိုးကွယ် သွားတတ်ကြ၏။ မည်သည့်ကိစ္စမဆို အစွဲအလမ်း ကြီးမားတတ်ကြ၏။ သို့သော် တူရာသီဖွားတို့သည် အိမ်ထောင်ပြုပြီးသော အခါတွင်လည်း ကိုယ့်အိမ်ထောင်ဖက်အပေါ် ချစ်ခင်ယုယစွာ အလိုလိုက်တတ်ကြ၏။ အိမ်ထောင်ပြုပြီးလျှင် ဘဝအောင်မြင် တိုးတက်မှု ကြုံတတ်၏။ ထို့ပြင် စိတ်ခံစားမှုကို ဦးစားမပေးပဲ အိမ်ထောင်ရေးကို ရွေးချယ်သင့်သည်။ ရိုးရိုးအေးအေးနေထိုင်ကာ မိမိကို ပါရမီဖြည့်ပေးသော အိမ်ထောင်ဖက်နှင့် အိမ်ထောင်ပြု ရတတ်၏။ ထိုကဲ့သို့ ရိုးရိုးအေးအေးနေခြင်းကိုပင် မိမိက စိတ်တိုင်းမကျ ဖြစ်နေတတ်သေးသည်။ မည်သို့ပင်ဖြစ်စေ တူရာသီဖွားတို့သည် အိမ်ထောင်ဖက်၏ ကံကြောင့် ကြီးပွားချမ်းသာတတ်၏။ အိမ်ထောင်ရေးသုခကို ရရှိတတ်ကြ၏။ အိမ်ထောင်ပြုသောအခါ ကရကဋ်ရာသီဖွားများကို ရှောင်သင့်၏။ ကျန်ရာသီဖွားများနှင့် သင့်တင့်မျှတမှုရှိ၍ လက်တွဲနိုင်သည်။ အထူးသတိပြုရန်မှာ တူရာသီဖွားတို့သည် ဘာသာရေး ပါရမီ ဓါတ်ခံအားကောင်း၏။ လောကီပညာနှင့် စာပေတို့တွင် ပါရမီရင့်သန်၏။ ဂါထာမန္တန် အထူး စွမ်းတတ်ကြ၏။ သမာဓိရှိ၏။ ငြိမ်းချမ်းမှုကို အထူးလိုလား၏။ ထို့ကြောင့် ထိုစာပေ ဗဟုသုတကိစ္စ၊ ဘာသာရေးခံယူချက်များနှင့် အချစ်ရေး အိမ်ထောင်ရေး တည်ဆောက်မှုတို့ အစွန်းမရောက်သေးဘဲ မျှတစွာ နေထိုင်လျှောက်လှမ်း သွားနိုင်ရန် အထူး လိုအပ်ပေသည်။

“တူရာသီဖွားတို့၏ ကျန်းမာရေး အနေအထားများ။”

တူရာသီဖွားတို့သည် ကျန်းမာရေးနှင့်ပတ်သက်၍ ခါးနေရာတစ်ဝိုက် အလွန်ပျော့သည်။ အမြဲတမ်း ခါးနှင့်ပတ်သက်၍ ဂရုစိုက်ရမည်။ ခါးကိုက်၊ ခါးနာ၊ ခါးညောင်းဝေဒနာများ မကြာခဏ ဖြစ်တတ်၏။ အစာအိမ် အူလမ်းကြောင်းနှင့် ပတ်သက်၍ အစာမကြေခြင်း၊ အစာအိမ် အချဉ်ပေါက်ခြင်း ဖြစ်တတ်၍ အစားအသောက် အမြဲသတိရှိပါ။ ဝမ်းကို ဂရုစိုက်ပါ။ ဝမ်းချုပ်၊ ဝမ်းပျက်၊ ဝမ်းကိုက်တို့ ဖြစ်တတ်၏။ ထို့ပြင် လည်ချောင်း၊ နှာစေး၊ အာသီးရောင်ခြင်း တို့လည်း ဖြစ်တတ်၍ အအေးမခံသင့်။ လေအေးစက် သိပ်မသုံးသင့်ပါ။ အထူးသဖြင့် တူရာသီဖွား အမျိုးသမီးများ ရင်သားတွင် အနာ ဖြစ်တတ်၏။ တူရာသီဖွား အားလုံးတွင် နှလုံးသားခံစားမှုကြောင့် အလွမ်းနာ ကျတတ်၏။ သူတစ်ပါးကို ဖွင့်ပြောပြဖို့ခက်သော ဝေဒနာကို သန်းခေါင်ယံ တရေးနိုးချိန်များတွင် မွန်းကြပ် လှိုက်မောအောင် ခံစားရတတ်၏။ ဆေးလိပ်ကို ရှောင်ပါ။ ပျားရည်၊ ဝက်သားတို့ကို မကြာခဏ စားပါ။ ပဲအမျိုးမျိုး၊ ပန်းသီး၊ ဖရဲသီး၊ သစ်ချသီး၊ ဗာဒံသီးတို့ကို စားပါ။ ကျန်းမာစေသော ဓါတ်စာများ ဖြစ်၏။ အာနာပါန ဘာဝနာ ပွားထုံခြင်းဖြင့် ရောဂါကင်းစင်အောင် ကုသ သင့်ကြပေ၏။ ထို့ပြင် အားလပ်ချိန်တို့တွင် တေးဂီတကို နားထောင် အနားယူခြင်းဖြင့် ကျန်းမာရေး ကောင်းစေတတ်ကြ၏။

“သတိပြုစရာဘေးအန္တရာယ်များ။”

တူရာသီဖွားတို့သည် မြေပြို၊ တွင်းပြို၊ တောင်ပြို အန္တရာယ်များကို သတိထားသင့်၏။ သတိထားသင့်သည်ဆိုသော်လည်း အစဉ်အမြဲ ဖြစ်တတ်သည်မဟုတ်ဘဲ ကျောက်တူးခြင်း၊ သဲကျင်းတူးခြင်း၊ သတ္တုအမျိုးမျိုး တူးဖော်ခြင်း တို့နှင့်ဆိုင်ရာ နေရာဒေသတို့သို့ သွားရောက် လုပ်ကိုင်ခြင်းပြုသောအခါ တို့တွင်သာ သတိပြုရန်ဖြစ်၏။ စိုးရိမ်ရန် မရှိပါ။ အထူးသတိပြုရန်မှာ တူရာသီဖွားတို့သည် ဘာသာရေးပါရမီ စွမ်းအားကြီးရုံသာမက အနာရဂါတ်တွင် ဖြစ်ပျက်စရာတို့ကို ကြိုတင် သိမြင်နိုင်စွမ်းတတ်၏။ အိပ်မက်ထူး၊ နိမိတ်ထူးများ ပေးတတ်သဖြင့် ယုံကြည်ရာ ဂါထာမန္တန်တို့ကိုသာ ရွတ်ဆိုပွားထုံ ထားသင့် ပေတော့၏။ အစစ ကြိုတင် ကာကွယ် နိုင်စွမ်းလည်း ရှိကြပေသည်။

“တူရာသီဖွားများ၏ အလုပ်အကိုင်နှင့် စီးပွားရေးအနေအထားများ။”

တူရာသီဖွားတို့သည် ဘဝကို တည်ငြိမ် အေးချမ်းစွာနှင့် အောင်မြင်မှုရရန် အမြဲတမ်း ကြိုးစားနေတတ်ကြ၏။ ကြံစည်နေတတ်ကြ၏။ လူ့သဘာဝကို ကျွမ်းကျင်စွာ နားလည်တတ်ကြ၏။ ရှေ့ရေးကို ကြိုတင် တွေးခေါ်မျှော်မြင် နိုင်စွမ်းလည်း ရှိကြ၏။ သင့်တင့်မျှတစွာ ပေါင်းသင်း ဆက်ဆံနိုင်စွမ်းလည်း ရှိကြ၏။ မျှော်မှန်းချက် ကြီးမားတတ်ကြ၏။ သို့သော် တစ်ခါတစ်ရံတွင် ကိုယ်ဖြစ်ချင်သည်ကိုသာ သိပြီး ကိုယ့်ရလမ်းကိုသာ ကြည့်သလို ဖြစ်တတ်၍ သတိပြုပါ။ စိတ်ကူးယဉ် နေတတ်ကြသဖြင့် လက်တွေ့ အကောင်အထည် မဖော်မိဘဲ လေထဲတွင် တိုက်အိမ်ဆောက်သလို ဖြစ်တတ် ကြ၏။ ဘာသာရေး ခေါင်းဆောင်များလည်း ဖြစ်နေတတ်ကြ၏။ လူအများပေါ်တွင် နည်းအမျိုးမျိုးနှင့် ဆွဲဆောင်နိုင်စွမ်း တတ်ကြ၏။ အနုပညာတွင် အထူးပါရမီ ရင့်သန်တတ်ကြ၏။ တည်ကြည် ဖြောင့်မတ်တတ်၏။ ငွေကြေးမျက်နှာကို လုံးဝမကြည့်။ ထို့အတူ စိတ်ထဲတွင် မဟန်သည်ထင်က အားလုံး ပြုပြင်တတ်ကြ၏။ ခင်မင်မှုကို တန်ဖိုးထား၍ ဆက်ဆံ တတ်ကြ၏။ ရတနာပစ္စည်းများစွာ ပိုင်ဆိုင်တတ်ကြ၏။ အထူးသတိပြုရန်မှာ တူရာသီဖွားတို့သည် လောဘနည်း၏။ ရောင့်ရဲလွယ်၏။ ထို့ကြောင့် ကိုယ်စွမ်းကိုယ်စ ရှိသလောက် မဖြစ်ထွန်းဘဲ နေတတ်၏။ လက်ရှိအနေအထားလေးအပေါ်တွင် ကျေနပ် ပျော်ရွှင်နေတတ်၏။ ဆင်ခြင်ပါလေ။ မည်သည့်အလုပ်မဆို ပြုလုပ်ရာတွင် အစပိုင်း၌ အလွန်ခက်နေတတ်၏။ သို့သော် မည်သည့်ကိစ္စမဆို ခေတ္တမြင်ရုံ၊ လေ့လာရုံဖြင့် သိလွယ်တတ်လွယ်ခြင်း၊ ကွက်ကျော် မြင်တတ်ခြင်း၊ အနီးစပ်ဆုံး အနေအထားအထိ အဆုံးသတ်အဖြေကို တွက်စစ်သုံးသပ်နိုင်ခြင်း၊ အလုပ်လုပ်ရာတွင် အစ၊ အလယ်၊ အဆုံး အနေအထားတို့ကို သုံးသပ် ကိုင်တွယ် လုပ်ဆောင်မှု အလွန် ထက်မြက်ခြင်း တို့ကြောင့် အောင်မြင်မှု အထွဋ်အထိပ်ကို ရရှိတတ်ကြ၏။ ကိုယ့်ကိုယ်ကို အထင်ကြီးသော ဉာဉ်ကိုပယ်ပါ။ တချို့ကိစ္စများတွင် လေးလေးနက်နက်မထားဘဲ ခပ်ပေါ့ပေါ့ လုပ်ပစ်တတ်ခြင်းကိုရှောင်ပါ။ စပ်တူလုပ်ဆောင်ခြင်း ရှောင်ပါ။ မည်သည့်အလုပ်မဆို တစ်ယောက်တည်းသာ ရဲဝံ့စွာလုပ်ပါ။ အောက်ခြေသိမ်း စနစ်တကျ လုပ်ဆောင်သွားပါ။ ဈေးပတ်ဝန်းကျင်နှင့် လူအများစုဝေး နေရာတို့တွင် စီးပွားရှာပါ။ အထူးသဖြင့် တူရာသီဖွားတို့သည် စေတနာ၏ တူသောအကျိုးပေးခြင်းကို မကြာခဏ မျက်ဝါးထင်ထင်တွေ့ကြုံရတတ်၏။ ကောင်းတာလုပ်လျှင် ကောင်းတာ အကျိုးပေးတတ်သည်ဟူသော စကားကို အမြဲနှလုံးသွင်းသင့်၏။ အခက်အခဲကြုံတိုင်း ကူညီမည့်သူများ ပေါ်လာတတ်၏။ ငွေကြေးဥစ္စာများ ရပြီးတိုင်းလည်း သုံးစွဲပေးကမ်း၊ လှူဒါန်းပစ်တတ်၏။ ထို့ကြောင့်ဘဝတွင် နိမ့်လိုက်မြင့်လိုက် ဖြစ်နေတတ်၏။ အလုပ်နှင့်ပတ်သက်၍ ဝေဖန်မှုကို လက်ခံပေးပါ။ သီးသန့်နေလိုသော သဘာဝကိုပြုပြင်ပါ။ မည်သူ့ကိုမဆို ကူညီလိုသော သင့်စေတနာက တူသော ကောင်းကျိုးပေးပါလိမ့်မည်။ တရာရေးဌာန၊ အုပ်ချုပ်ဌာန၊ ကုန်သည်လုပ်ငန်း၊ နိုင်ငံရပ်ခြားနှင့် ဆက်စပ်သောလုပ်ငန်း၊ စိုက်ပျိုးရေးလုပ်ငန်း၊ ဆက်သွယ်ရေး၊ ပို့ဆောင်ရေးလုပ်ငန်း တို့ဖြင့် ကောင်းကျိုးပေးတတ်၏။ အနုပညာ၊ စာပေဘက် တွင်လည်းဖြစ်ထွန်းတတ်၏။ တူရာသီဖွားတို့၏ ဘဝကံကြမ္မာ အနိမ့်အမြင့် အနေအထားများ တူရာသီဖွားတို့သည် ဘဝကို မှန်သည်ထင်သည့် ဘက်က နောက်မဆုတ်တမ်း လုပ်တတ်၏။ တက်ကြွနိုးကြားစွာ လုပ်တတ်၏။ မျှတစွာ တွေးခေါ်မှုလည်းရှိ၏။ နှုတ်မူရေးရာ ထက်မြက် တတ်၏။ စေတနာကောင်းရှိသော်လည်း တဇွတ်ထိုးလုပ်တတ်။ သူတစ်ပါးကို အကြံပေးခြင်း၊ ကူညီခြင်းလည်းရှိ၏။ ကိုယ့်ယုံကြည်မှု၊ ကိုယ့်အကျိုးစီးပွားကို ထိခိုက်လာက ဆတ်ဆတ်ထိမခံ တုံ့ပြန်တတ်၏။ သီးသန့်နေလိုစိတ် ပြင်းထန်၏။ ပတ်ဝန်းကျင်ကို ခင်မင်တတ်၏။ ခင်ရာဆွေမျိုးဟု သဘော ထားတတ်၏။ တည်ကြည်ဖြောင့်မတ်၏။ ဘာသာရေးလိုက်စားတတ်၏။ ထို့အတူ အာရုံနောက်ကိုလည်း ကောက်ကောက်ပါအောင် လိုက်တတ်၏။ ထို့ကြောင့် သူတို့ဘဝသည် ဆန့်ကျင်ဘက်အနေအထားများ ဒွန်တွဲနေသော သဘာဝရှိ၏။ ဘဝတွင်အတက်အကျ မြန်၏။ အပြောင်းအလဲ မြန်၏။ အိုးအိမ် အမွေအနှစ်ကိစ္စ တို့တွင် ပြဿနာကြုံရတတ်၏။ နှလုံးသားရေးကိစ္စတွင် စိတ်ဒွိဟ ဖြစ်တတ်၏။ အိမ်ထောင်ဆက်များ တတ်၍ သတိရှိသင့်၏။ ရတနာသုံးပါးနှင့် မိဘ၊ ဆရာတို့အား ရိုသေကိုင်းရှိုင်းသော်လည်း မိစ္ဆာအယူကိုပါ ယူမိတတ်၏။ သတိရှိပါ။ ဘဝတွင် မည်သို့သော အခက်အခဲ ကြုံသည်ဖြစ်စေ ကောင်းမွန်သန့်စင်စွာ အသက်မွေးဝမ်းကျောင်း ပြုရတတ်၏။ မင်းစိုးရာဇာ ချီးမြှင့် မြှောက်စားခြင်း ခံရတတ်၏။ အသက် (၂၇) မှစပြီး ဘဝအခြေတည်ဖို့ ဦးမော့လာတတ်၏။ ကြီးပွားမှု အောင်မြင်မှုလမ်းစကို တွေ့ရတတ်၏။ အသက် (၃၂) ဝန်းကျင်မှစ၍ ကြီးပွားတတ်၏။ အသက် (၃၆) ဝန်းကျင်တွင် အနှောက်အယှက် ကြုံတတ်၏။ အထူးသဖြင့် (၂၅) နှင့် (၄၀) ကြားတွင် အလွန်အောင်မြင်စ ကြီးပွားသွားတတ်၏။ အသက် ၅၂၊ ၅၄၊ ၆၀၊ ၆၂၊ ၆၈၊ ၇၁၊ ၇၄ တို့တွင် အထူးအောင်မြင်တတ်၏။ (၄၀ မှ ၅၀) ကြားတွင် ရန်ဘေးများ ကြုံရတတ်၏။ ပြဿနာမဖြစ်အောင် ထိန်းပါ။ အောင်မြင်မှုဖြင့် ပြည်ပအထိ သွားရတတ်၏။ အသက် (၄၀၊ ၄၁၊ ၄၂) တို့တွင်သာ ဂရုပြုပေးပါ။ (၄၀) ကျော်ပါက မည်မျှ ဘေးရန်ပေါပါစေ (၅၀) အထိ လက်မထောင်နိုင်မည်။ (၅၀ မှ ၅၅)ကြား ကျန်းမာရေး ဂရုပြုရမည်။ (၅၅) နောက်ပိုင်းတွင် ထိပ်ဆုံးသို့ ရောက်အောင် အောင်မြင်မည်။ အသက် (၈၀) တွင် ကျန်းမာရေး အထူး သတိပြုပါလေ။ စိတ်အပြောင်းအလဲမြန်သဖြင့် အလုပ်အပြောင်းအလဲ လုပ်ခြင်းကိုသာ အဓိကရှောင်ကြဉ်ပါလေ။ အရွေးရခက်အောင် အခွင့်အရေးများကိုလည်း ကြုံရတတ်၏။ ထို့အပြင် ရောင်ရဲခြင်းကိုပယ်ပြီး ရည်မှန်းချက် မြင့်မြင့်ထားပါ။ စူးစိုက်လုပ်သမျှ အထူးအောင်မြင် တတ်၏။ မွေးဖွားရာဒေသမှ ဝေးရာသို့ ထွက်ခွာကြိုးစားလေ အောင်မြင်လေ ဖြစ်တတ်၏။ ဘဝအောင်မြင်မှုအတွက် လိုက်နာကျင့်သုံးဖွယ်ရာများနှင့် အဆောင်များ၊ အရောင်များ တူရာသီဖွားတို့သည် ကိုယ်စွမ်းကိုယ်စဖြင့် ကြိုးစားပြီး ဘဝကို အထွဋ်အထိပ် ရောက်သွားတတ်ကြ၏။ ရောင့်ရဲမနေရ၊ အဆင်ပြေအောင် နေတတ်လွန်းခြင်းကို ပြင်ပါ။ ရည်မှန်းချက် မြင့်မြင့်ထားပါ။ အရွေးရခက်အောင်ပေါ်လာသော အခွင့်အလမ်းများကို ပြတ်သားစွာ ရွေးချယ်လိုက်ပါ။ စူးစိုက်လုပ်ပါ။ အစပိုင်းတွင် ခက်ခဲပြီးမှ အလွန်အောင်မြင်သွားတတ်၏။ ဘဝတွင်အစွဲအလန်းကြီးသော စိတ်ကို အားမာန်အဖြစ် ပြောင်းလဲသုံးစွဲပါ။ ထို့အပြင် အများကောင်းကျိုး၊ အမျိုးဘာသာ သာသနာရည်စူးပြီး ကြိုးစားပါ။ မျှတခြင်း၊ ညီညွတ်ခြင်းတို့သည် သင့် ပါရမီ ဓါတ်ခံများဖြစ်၏။ ဉာဏ်ရည်မြင့်မားပြီး လိုအပ်ပါက အများအတွက် အမုန်းခံ၍ ပြောဆို လုပ်ကိုင်ပေးရသော ဇာတာရှင်များ ဖြစ်၏။ ရဲရင့်၏။ တိကျ၏။ စာအုပ်ကြီးအတိုင်း စည်းကမ်းကြီးစွာလုပ်ခြင်းကို ဆင်ခြင်ပါ။ အခွင့်အရးမယူ တတ်ခြင်းမှာလည်း ကောင်းသော စရိုက်ဖြစ်၏။ သို့သော် မှန်သည်ထင်က ကြီးကြီးငယ်ငယ် တဲ့တိုးပြောတ်ခြင်းကိုရှောင်မှ တိုးတက်မည်။ တူရာသီဖွားတို့သည် ကိုယ်ပိုင်စီးပွားရေးလုပ်သည်ပင် ဖြစ်စေဦး အများအတွက် ရည်စူးတတ်၏။ တစ်နပ်စားဉာဏ်ဖြင့် ကြံခြင်း မရှိ။ အပြောချိုချိုနှင့် ပါးပါးလှီးခြင်း မရှိ။ အလွန်စရိုက် ကောင်း၏။ ဦးစီးဦးဆောင်နေရာတွင် အမြဲတမ်း နေရာပေးခြင်း ခံရတတ်၏။ မှန်ကန်ခြင်း၊ တိကျခြင်း၊ တည်ကြည်ခြင်း၊ ကြိုတင်ခန့်မှန်းမှုတွင် ကျွမ်းကျင်ခြင်း ထိုစွမ်းရည်တို့သည် တူရာသီဖွားတို့တွင်ရှိ၏။ အထူးအသုံးချပေးပါ။ ထို့အပြင် တူရာသီဖွားတို့သည် တေးဂီတကို နှစ်သက်၏။ စိတ်ဖိစီးသောအခါတွင် တေးဂီတကို တစ်ဦးတည်းနားထောင်ခြင်းဖြင့် အားဆေးတစ်ခုပမာ စိတရွှင်လန်းလာရုံသာမက အကြံကောင်းဉာဏ်ကောင်းများပါ ပေါ်ထွက်လာတတ်၏။ ထို့အပြင် တူရာသီဖွားတို့သည်
(၁) အမှန်အတိုင်းပြောတတ်ခြင်းကို လျှော့ပါ။
(၂) ကိုယ့်ကိစ္စမဟုတ်က ဝင်မပါပါနှင့်။
(၃) ငွေမရ၊ ကြေးမရ လူမုန်းခံရသော အလုပ်များ မလုပ်ရ။ 
(၄) တူရာသီဖွား ယောက်ျားသားများ ဆံပင်ရှည်မထားသင့်၊ တိုတိုရှင်းရှင်းနှင့် သပ်ရပ်စွာထားပါ။
(၅) အမျိုးသားများ ခပ်နွဲ့နွဲ့ မနေရ၊ စကားကို ခပ်ချွဲချွဲမပြောရ၊ တည်ကြည်စွာ ပြောပါ။
(၆) အမျိုးသမီးများ ယောက်ျားဆန်ဆန် ခပ်ထက်ထက်မနေရ၊ ခပ်ကြမ်းကြမ်း မပြောရ။
(၇) တောက်ပလွန်းသော အရာင်များ ဝတ်ဆင်ခြင်း၊ ခွာမြင့်ဖိနပ်များစီးခြင်း၊ ဝမ်းဗိုက်ပူအောင် ရွဲအောင်နေခြင်း ရှောင်ပါ။
(၉) တူရာသီဖွား အမျိုးသမီးများ ယောက်ျားဆန်စွာ ခင်ဗျား၊ ကျွန်တော် ပြောခြင်းကို ရှောင်ပါ။
(၁၀) နှင်းဆီပွင့်အနီသည် တူရာသီဖွားများအတွက် အကောင်းဆုံးဖြစ်၏။ သစ္စာ၊ သပြေကိုလည်း သုံးနိုင်၏။ 
(၁၁) အရောင်နုသော ကျောက်စိမ်းကို သုံးစွဲပါ။ ရွှေကို ပလက်တီနံနှင့် ကွင်းပြီးဝတ်ပါ။ နီလာကျောက်ကိုလည်း တစ်လုံးတည်း ဆောင်နိုင်၏။
(၁၂) ၃၊ ၆၊ ၉ ဂဏန်းများ အမြဲသုံးစွဲပါ။
(၁၃) အပြာနုရောင်၊ နှင်းဆီပန်းရောင်၊ အဖြူရောင်တို့ကို သုံးစွဲနိုင်၏။ အထူးသဖြင့် နှင်းဆီပန်းပွင့် လှလှ ပိုစတာပုံများ အလုပ်ခန်း အိမ်ခန်းတွင် ချိတ်ဆွဲထားခြင်းဖြင့် လာဘ်အလွန် ရွှင်တတ်၏။ ထို့ထက်ဆိုရပါမူ တရားဓမ္မ ကျင့်လှမ်းခြင်းနှင့် အနုပညာ အာရုံ ဝင်စားခြင်း တို့ကို အချိုးညီစွာသုံးစွဲကာ ဘဝကို ထိပ်ဆုံးရောက်အောင် အောင်မြင်တတ်ကြသည်။

အားလုံးသတ္တဝါချမ်းသာပါစေ။


သက်နှင်းဆွေ-ပုပ္ပါး",
"imagelink":"https://i.pinimg.com/736x/a4/3b/e4/a43be49a2b435bdcc5fb51d3cc2da0d5.jpg",
"videolink":"",
"notetext":"",
"openlink":""
},
{
"title":"ကန်ရာသီ",
"subtitle":"(သြ ၂၄ မှ စက် ၂၂_တော်သလင်းလ)",
"sirname":"သက်နှင်းဆွေ-ပုပ္ပါး",
"book":"ကန်ရာသီ။

“ကန်ရာသီဖွားများအတွက် ဘဝတစ်သက်စာဟောစာတမ်း။”

(သြဂုတ် ၂၄ရက်မှ စက်တင်ဘာ ၂၂ရက်အတွင်းမွေးဖွားသူများ) (တော်သလင်းလ ဖွားများ) ကန်ရာသီသည် ရာသီစက်ဝန်းတွင် ဆဋ္ဌမမြောက် ရာသီဖြစ်သည်။ ထိုရာသီခွင် အပိုင်းအခြား ကောင်းကင်ရှိကြယ်များ၏ ပုံသဏ္ဍာန်မှာ စပါးနှံနှင့် လေးမြှားအစုံကို ကိုင်ဆောင်ထားသော အပျိုစင်တစ်ဦးပုံ ပေါ်ထွန်း နေပေသည်။ ဓါတ်သဘာဝအားဖြင့် ပထဝီဓါတ် (မြေဓါတ်) ကို ဆောင်ထားသည်။ ဗုဒ္ဓဟူးဂြိုလ် ပိုင်စိုးထားသော ရာသီခွင်ဖြစ်သည်။ ဓါတ်မ သဘာဝဆောင်သည်။ ဒွေးဒေဟ ရာသီခွင် ဖြစ်သည်။ (၅) ဂဏန်းသင်္ချာ စိုးမိုးသည်။ နှစ်စဉ်သြဂုတ် (၂၄) ရက်မှ စက်တင်ဘာလ (၂၂) ရက်ကြားတွင် မွေးဖွားသူများသည် ကန်ရာသီဖွား များပင်ဖြစ်သည်။ ထို့ပြင် မြန်မာလ တော်သလင်းလတွင် မွေးဖွားသူများသည်လည်း ကန်ရာသီဖွားများဟု သတ်မှတ်ကာ အောက်ပါဘဝဖြစ်စဉ်၊ အကျင့်စရိုက်၊ အဆောင်၊ အရောင်တို့ကို လိုက်နာသုံးစွဲသွားနိုင်ပေသည်။

“ကန်ရာသီဖွားတို့၏ ပင်ကိုယ်သဘာဝနှင့် အကျင့်စရိုက်လက္ခဏာများ။”

ကန်ရာသီဖွားများသည် ပင်ကိုယ်သဘာဝအားဖြင့် အတွေးအခေါ် ဉာဏ်ပညာထက်မြက်သော်လည်း စိတ်မငြိမ် စိတ်မြန်လွန်းတတ်၏။ ၎င်းအချက်ကို သတိပြုသင့်၏။ ကန်ရာသီဖွားများသည် အသိဉာဏ်ပညာ ထက်မြက်သူများဖြစ်ပေသည်။ စိတ်ခံစားချက် ပြင်းထန်သူများဖြစ်ပေသည်။ အစစအရာရာ စဉ်းစားပြီးပြုမူ၊ နေထိုင် လုပ်ကိုင်တတ်ကြသည်။ ဘဝတွင် လူချစ်လူခင် များသည်။ စန်းပွင့်သည်။ ဘဝတွင်ရွှေမရှား ငွေမရှားနေရတတ်သည်။ အနုပညာ ဝါသနာကြီးသည်။ မိတ်ဆွေ အပေါင်းအသင်း တို့ကို ခင်မင် တွယ်တာ တတ်သည်။ လွတ်လပ်မှုကို အလွန်ကြိုက်သည်။ စည်းကမ်းဘောင်တွေကို အလွန်မုန်းသည်။ ဘယ်တော့မှ မလိမ်တတ်၊ မညာတတ်သူများ ဖြစ်သည်။ စိတ်ထိခိုက်လွယ်သည်။ တဇွတ်ထိုးလုပ်ချင်တတ်သည်။ ဘယ်အခက်အခဲကိုမှ နောက်မဆုတ်၊ နောက်မတွန့်တတ်။ မြင့်မြတ်သော နှလုံးသားပိုင်ရှင်များဖြစ်သည်။ သို့သော် နှလုံးသားခံစားချက်ကို ဦးစားပေးလွန်းသည်။ ငွေကြေးမှအစ အခွင့်အလမ်းကိုမကြည့် စိတ်ခံစားချက်ကိုသာ အဓိကထား၍ ဆုံးဖြတ် ဆောင်ရွက်တတ်သည်။ ကိုယ်ယုံကြည်ရာကို ရဲရဲဆုံးဖြတ် လုပ်ကိုင်တတ်သည်။ သည်းခံနိုင်စွမ်းရှိသည်။ သို့သော် စိတ်ဆန္ဒစောသည်။ ကြာရှည် စောင့်ဆိုင်း လုပ်ကိုင်နေခြင်းမျိုးကို စိတ်မရှည် ကြသူများဖြစ်သည်။ ကန်ရာသီဖွားတို့သည် ဉာဏ်ပညာအမြင့်မားဆုံး၊ အထူးချွန်ဆုံး သူများဖြစ်သည်။ (၁၂)ရာသီဖွားတို့တွင် ကန်ရာသီဖွားများသည် ဉာဏ်ပညာတွင် ထိပ်ဆုံးကဖြစ်သည်။ ဖြတ်ထိုးဉာဏ် အလွန်ကောင်းသည်။ အပြင်ပန်း ဘာသိဘာသာ နေတတ်ကြပြီး အလွန်အကွက်မြင်သည်။ ထိုးထွင်းဉာဏ်ကောင်းသည်။ ဘာသာစကားနှင့် စာပေအသိပညာတို့တွင် အတိတ်ဘ၀ ပါရမီထူး သူများဖြစ်သည်။ ကန်ရာသီဖွားများသည် ထက်မြက်သော ဉာဏ်ပညာကို စနစ်တကျ ကြိုးစားအသုံးချသွားပါက ဘဝတွင်ထိပ်ဆုံးသို့ ရောက်နိုင်စွမ်းအောင် တော်ကြ၊ ထက်ကြသူများ ဖြစ်သည်။ ကိုယ့်အစွမ်းအစကို သိဖို့၊ ကြိုးစားဖို့တော့ လိုသည်။ ကန်ရာသီဖွားတို့သည် ရိုးရိုးနှင့် တည်တည်ကြည်ကြည်ပြောဆို လုပ်ကိုင်တတ်ကြသည်။ ထိုအသွင်သဏ္ဍာန်ကပင် ထူးခြားနေတတ်သည်။ ကန်ရာသီဖွားတို့သည် ငွေရှာတတ်သည်၊ ငွေရှာကောင်းသည်။ ထို့အပြင် ငွေအသုံးအစွဲ စည်းကမ်းကောင်းသည်။ လောင်းကစားကို ဝါသနာသိပ်မပါတတ်ကြပါ။ သို့သော်စွန့်စားဝံ့ စွန့်စားရဲတတ်ကြသည်။ ဆုံးဖြတ်ပြီးက ပုံအောပြီးလုပ်ဝံ့ကြသည်။ ငွေကိုအထူးချွေတာ သုံးစွဲတတ်ကြသည်။ ထို့အတူကန်ရာသီဖွားတို့သည် အလုပ်တွင်လည်း စည်းစနစ်ကောင်းကြသည်။ သူတစ်ပါး စိတ်မဝင်စားသော အလုပ်တို့ကို စိတ်ဝင်စား တတ်ကြသည်။ ရိုးသားသူများကို ကူညီ တတ်ကြသည်။ သဒ္ဓါတရား ကောင်းသည်။ စိတ်ဆိုးမိက ခွင့်မလွှတ်တတ်ကြ။ ဟန်ဆောင်ခြင်းကို အလွန်မုန်းသည်။ အထူးသဖြင့် ကန်ရာသီဖွားတို့သည် ဉာဏ်ပညာ ထက်မြက်ပြီး သိလွယ် တတ်လွယ် တတ်ကြသည်။ စာဖတ်၊ စာကျက်ရာတွင် မြန်သည်။ သဘောပေါက် လွယ်သည်။ မှတ်ဉာဏ်ကောင်းသည်။ စိတ်ဝင်စားရာကို စွတ်လုပ်တတ်ကြသည်။ ဘဝတွင် စနစ်တကျ ကြိုးစားသွားက ထိပ်ဆုံးသို့ရောက်တတ်သည်။ ကန်ရာသီဖွားတို့သည် အချို့ကိစ္စများတွင် စိတ်ထက်၊ စိတ်ကြီးပြီး၊ မာနကြီးတတ်ကြသည်။ မဟုတ်မခံမာနဖြစ်သည်။ အပြောအဆို ချိုသာသည်။ ဘာမဆိုကိုယ်တိုင်လုပ်ရမှ ကျေနပ်ကြသည်။ အစွမ်းသတ္တိရှိသည်။ အသားအရေလှပသည်။ စိတ်ကြီးသဖြင့် ခက်ထန်သလိုထင်ရသည်။ စည်းစနစ်ကြီးသဖြင့် အပေါင်းရခက်သလို ဖြစ်တတ်သည်။ တပည့်ကောင်းမရတတ်။ ကိုယ်သင်ပြ မြှင့်တင်ပေး၍ ထိပ်ရောက်သွားသူများရှိပြီး ကိုယ်ကို ပြန်မကြည့်တတ်ပါ။ စေတနာများများထားက စေတနာစော်ကားခံရ တတ်သည်။ စိတ်ငြိမ်စွာထားပြီး ကြိုးစားကာ ကိုယ်တိုင်ထိပ်ဆုံးနေရာကို ရယူသင့်ပေသည်။

“ကန်ရာသီဖွားတို့၏ အချစ်ရေးကိစ္စများ။”

ကန်ရာသီဖွားတို့သည် အချစ်ကြီးသူများ ဖြစ်ကြပေသည်။ သို့သော် မေတ္တာကံခေသည်။ ကိုယ့်ကိုနားလည်ပေးသူ နည်းသည်။ ကိုယ့်သံယောဇဉ်ကြီးသူ တို့နှင့် ခွဲခွာနေရတတ်သည်။ အထီးကျန် ဆန်တတ်သည်။ ကန်ရာသီဖွားတို့သည် နှလုံးသားသိမ်မွေ့ပြီး အချစ်ကြီးသည်။ အချစ်ကို ဦးစားပေးတတ်ကြသည်။ တစ်ဦးတစ်ယောက်ကို လွယ်လွယ်နှင့် မိတ်မဖွဲ့တတ်သလို သံယောဇဉ်တွယ်မိက အစွဲအလမ်းကြီးသည်။ နှလုံးသားနူးညံ့သဖြင့် ခံစားရသောအခါ ပြင်းထန်သည်။ အချစ်ရေးတွင် ကံခေ တတ်ကြသည်။ စန်းပွင့်သူ၊ ဆန့်ကျင်ဘက်ကို ဆွဲဆောင်နိုင်သူများဖြစ်သဖြင့် မျက်နှာများသလို ဖြစ်သွားတတ်သည်။ အချစ်ရေးတွင် မကြာခဏ ကြားအဖျက် ပေါ်တတ်ကြလေသည်။ ဆုံးဖြတ်ချက်မြန်သဖြင့် မှားတတ်ကြသည်။ အထူးသဖြင့် ကိုယ့်ထက်ငယ်သူများနှင့် မေတ္တာနှောင်ကြိုး သွယ်မိတတ်ကြသည်။

“ကန်ရာသီဖွားတို့၏ အိမ်ထောင်ရေး။”

ကန်ရာသီဖွားတို့သည် အလွန်စန်းပွင့်တတ်ကြ၏။ အိမ်ထောင်ရေးတွင်လည်း အများအားဖြင့် ကံကောင်းတတ်ကြ၏။ သို့သော် ကန်ရာသီဖွားတို့သည် ချစ်မေတ္တာကို ပွင့်လင်းစွာမပြတတ်ပါ။ အချစ်ကြီးသလောက် သိုသိပ်နေတတ်၏။ ထို့ကြောင့် အိမ်ထောင်ရေး၌ ပြဿနာလေးတွေ ကြုံရတတ်ကြရ၏။ အရှက်အကြောက်ကြီးခြင်း၊ သိက္ခာထိန်းခြင်း တို့ကြောင့် ကိုယ့်အိမ်ထောင်ဖက်က ကိုယ့်မေတ္တာ သံယောဇဉ်ကို သံသယဝင်ခြင်းခံရတတ်၏။ ထို့ပြင်ကိုယ်က ကိုယ့်အိမ်ထောင်ဖက်အပေါ် စည်းကမ်းဘောင်များဖြင့် စနစ်တကျ ချုပ်ကိုင်လို၏။ ကိုယ်က ကိုယ့်အိမ်ထောင်ဖက် အပေါ် စိတ်တိုင်းမကျ ဖြစ်နေတတ်၏။ ကိုယ့်အသိုင်းအဝိုင်းကလည်း ကိုယ့်အပေါ် သဘောမကျကြောင်း၊ စိတ်တိုင်း မကျကြောင်းတို့ကို မကြာခဏ အပြစ်ဖွဲ့ပြောခြင်း ခံနေရတတ်၏။ သို့သော် အိမ်ထောင်ဖက်က ပါးစပ်ဖြင့် မည်မျှပြောစေကာမူ စိတ်ထဲက ကျိတ်ပြီး ကိုယ့်ကို သဘောကျ နေတတ်လေ၏။ ကိုယ့်အိမ်ထောင်ဖက်က ကိုယ့်အပေါ်အနိုင်ယူ၊ သြဇာပေးနေသည်ဟုလည်း ထင်နေတတ်၏။ အထူးသတိပြုရန်မှာ ကန်ရာသီဖွားတို့သည် ကိုယ့်အိမ်ထောင်ဖက်အပေါ် သည်းခံ လိုက်လျောဖို့ မေ့နေတတ်ပြီး အမြဲလိုလို အရွဲ့တိုက် နေမိတတ်၏။ စိတ်လိုက်မာန်ပါ ပြုမူမိတတ်၏။ ကန်ရာသီဖွားတို့သည် သားသမီး ကံကောင်းတတ်ကြ၏။ သားသမီးတို့အပေါ် အထူးအလို လိုက်တတ်ပေ၏။ အိမ်ထောင်ပြုရာတွင် ကုံရာသီ၊ တပိုတွဲလဖွားတို့ကို အထူးရှောင်ပါ။ အိမ်ထောင်ရေး အဆင်ပြေချောမွေ့ပါလိမ့်မည်။

“ကန်ရာသီဖွားတို့၏ ကျန်းမာရေးအခြေအနေများ။”

ကန်ရာသီဖွားများ ကျန်းမာရေးကောင်းပါသည်။ ကျန်းမာရေးညံ့လျှင် ခဏသာဖြစ်၏။ အပင်ပန်းခံမှုကြောင့် ကျန်းမာရေးညံ့တတ်၏။ ဗိုက်နာ၊ လေနာ၊ ရင်နာ၊ နှလုံးတုန်ရင်ခုန်၊ ဆီးရောဂါ၊ ခေါင်းကိုက်၊ ဇက်ကြောထိုးရောဂါတို့ အသေးအဖွဲမျှဖြစ်တတ်၏။ ကန်ရာသီဖွား အမျိုးသမီးများ မီးယပ်သတိပြုဆင်ခြင်ပါ။ ကျန်းမာရေးညံ့က အနီရောင်ဆောင်ပါ။ မုန်လာ၊ ပေါင်မုန့်၊ ကွေကာအုတ်၊ သစ်ချသီး၊ ကြက်မောက်သီး၊ မင်းဂွတ်သီး စသော အခွံမာအသီးများကို ဓါတ်စာအဖြစ် မကြာခဏ စားပေးပါ။ မကြာခဏ အနားယူပြီး နှစ်ခြိုက်စွာအိပ်ပါ။ ကျန်းမာရေးအထူး ကောင်းပါမည်။

“သဘာဝဘေးအန္တရာယ်များ။”

ကန်ရာသီဖွားတို့သည် မြေပြို၊ တွင်းပြို၊ တောင်ပြို အန္တရာယ် ကြုံတတ်၏။ ကြုံတတ်သည် ဆိုသော်လည်း ယေဘုယျမျှသာဖြစ်၏။ ထိုအခြေအနေဖြစ်နိုင်သော ဒေသများသို့ ခရီးသွားခြင်း၊ ကျောက်တူးခြင်းစသည့် အနေအထားတို့တွင်သာ ဆင်ခြင်ပေးရပေမည်။ ကျန်အချိန်တို့တွင် စိုးရိမ်ရန်မရှိပါ။ ထို့ပြင် ကန်ရာသီဖွားတို့သည် ရေလမ်းခရီး သွားလာရာတွင် ဆင်ခြင် သတိရှိသင့်ပေသည်။

“အလုပ်အကိုင်နှင့် စီးပွားရေး။”

ကန်ရာသီဖွားတို့သည် ငွေရှာကောင်း၏။ ဉာဏ်ကောင်း၏။ ဖြတ်ထိုးဉာဏ် ကောင်း၏။ စွန့်စားရဲ၏။ အကြံကြီး၏။ ထို့ကြောင့်ဆင်းရဲက အောက်ဆုံး၊ ချမ်းသာက ထိပ်ဆုံးဖြစ်တတ်၏။ သို့သော်ငွေကိုမကြည့်ဘဲ ဝါသနာယုံကြည်ချက် တို့ကိုသာကြည့်၏။ စိတ်စော၏။ ခေါင်းမာ၏။ စွတ်လုပ်တတ်၏။ လက်အောက်ငယ်သား ကောင်းကျိုးမပေး။ ကိုယ်ကလည်း အငြိုးအတေးထားအရွဲ့တိုက်လို၏။ မထင်က မည်သူ့ကိုမျှမခေါ်၊ မာနကြီး၏။ ထို့ကြောင့် အလုပ်အကိုင်နှင့် စီးပွားရေးတွင် နစ်နာတတ်၏။ ရပ်ဝေးတွင်စီးပွားရှာရင်း အခြေချရတတ်၏။ အမွေရသလို၊ ထီပေါက်သလို ပွပေါက်တိုးပြီး ကြီးပွားတတ်၏။ ငွေရှာကောင်းသလောက် ငွေသုံး စည်းကမ်းကောင်း၏။ ငွေကို အထူးချွေတာ စုဆောင်းတတ်၏။ အလုပ်လုပ်ရာတွင် စည်းကမ်းကောင်းသလောက် မနားမနေ တွန်းလုပ်တတ်၏။ အောင်မြင်မှုများစွာ ရတတ်၏။ အလုပ်အကိုင်ကြီများသာ လုပ်ချင်တတ်၏။ ပန်းချီ၊ ပန်းပု၊ ဒီဇိုင်းပညာ၊ စတိုးဆိုင်၊ ရတနာလုပ်ငန်း၊ စာရင်းအင်း လုပ်ငန်းတို့ဖြင့် ကောင်းကျိုး ပေးတတ်၏။ ဘဝတွင် ငွေပေါ်တတ်ကြလေသည်။ ရွှေမရှား၊ ငွေမရှား နေရတတ်၏။ သဘင်အနုပညာဖြင့် အကျိုးပေးတတ်၏။ ကိုယ်ပိုင်လုပ်ငန်းဖြင့် ကြီးပွားတတ်၏။

“ဘဝကံကြမ္မာ အနိမ့်အမြင့်အနေအထားများနှင့် ဆောင်မှု၊ ရှောင်မှုများ။”

ကန်ရာသီဖွားတို့သည် အပြောင်းအလဲများစွာ ကြုံတတ်ကြ၏။ မာနကြီး၍ အခွင့်အရေးများ လက်လွတ်တတ်၏။ မိဘဆွေမျိုးတို့ အကူအညီမရတတ်။ ဒုတိယအရွယ်နှင့် တတိယအရွယ်တွင် ကောင်းစားတတ်၏။ ကြီးပွားတတ်၏။ အိုဇာတာအလွန်ကောင်း၏။ အိုးပိုင်၊ အိမ်ပိုင်၊ တိုက်ပိုင်နှင့် နေရတတ်၏။ ဘဝတွင် ငွေကြေးပြည့်စုံကြွယ်ဝမည်။ အတိတ်ဘဝ ကောင်းကျိုးခံစားရမည်။ ထီပေါက်မည်။ အသက် (၂၀) ဝန်းကျင်တွင် အမွေရမည်။ အသက် (၃၈) နှစ်ဝန်းကျင်တွင် ထူးခြားသော ပြောင်းလဲမှုများ ကြုံရတတ်၏။ မထင်မှတ်လောက်အောင် အောင်မြင်တတ်၏။ အသက် (၇၉) တွင် ကျန်းမာရေးကို ဂရုပြုပါ။ ကန်ရာသီဖွားတို့သည် ဘဝတွင်လောကအမြင်ကို ဒဿနဆန်ဆန် ရှုမြင်တတ်ကြ၏။ တရားကျတတ်၏။ သူတစ်ပါးကိုလည်း ဆုံးမတတ်၏။ သို့သော် အငြိုးအတေးကြီးခြင်း၊ စိတ်ကြီးခြင်း၊ တဇွတ်ထိုးစိတ်ရှိခြင်း၊ စာအုပ်ကြီးသမား ဆန်ခြင်း၊ စိတ်လှုပ်ရှား လွယ်ခြင်း၊ အပြောချိုသလောက် စိတ်ခက်ထန်ခြင်း တို့ကို သတိဖြင့်ထိန်းပါလေ။ ကန်ရာသီဖွားတို့သည် ဟန်ပန်တင့်တယ်ကြ၏။ ဥပဓိခန့်၏။ အလွန်ရှင်းလင်းသော အလှပိုင်ရှင်များ ဖြစ်၏။ အထူးသဖြင့် မေးရိုးပါးရိုး ထူးခြား၏။ လေးထောင့် ကျကျနှင့် ထင်ပေါ်၏။ ထိုဥပဓိကို ချပ်ချပ်ရပ်ရပ်နှင့် ရိုးရှင်းစွာ ဝတ်ဆင်သင့်၏။ ပွယောင်းယောင်း၊ ဘိုသီဘတ်သီ မနေသင့်။ မျက်နှာကို တည်တည်ကြီးမထားသင့်။ လက်ပြင်မကုန်းသင့်။ ကျော့ကျော့မော့မော့နေပါ။ အနက်ရောင် အထူးရှောင်ပါ။ ဆင်စွယ်ရောင်၊ အဝါရောင်၊ နံ့သာရောင်တို့ အထူးဝတ်ပါ။ အစိမ်းနု၊ အပြာနုဝတ်နိုင်သည်။ အဖြူဝတ်နိုင်သည်။ ငွေလက်စွပ်ဝတ်သင့်၏။ စိန်ကို ငွေဖြင့်ကွင်းဝတ်ပါ။ ရွှေလည်း များများ ဝတ်နိုင်သည်။ အထူးသဖြင့် ကျောက်စိမ်းကို ဆောင်ထားပါ။ (၅) ဂဏန်းကို အဓိက သုံးစွဲသင့်သည်။ ကန်ရာသီဖွားတို့သည် ထီကိုမပြတ် ကံစမ်း သင့်ပေသည်။ စိန်လက်စွပ်ကို လက်ခလယ်တွင် ဝတ်ပြီး ကျောက်စိမ်းပါ တွဲဆောင်လိုပါက လက်သန်းကြွယ်တွင် ဝတ်နိုင်သည်။ စိန်ကိုငွေဖြင့် လက်စွပ်ကွင်းပြီး ဝတ်ပါ။ စံပယ်ပန်းနှင့် နှင်းဆီပန်းအဖြူ၊ ကြာပန်းအဖြူတို့ကို ဘုရားလှူခြင်း၊ အလှပန်းအိုးထိုးခြင်းပြုနိုင်၏။ အေးချမ်းသာယာမှု ဖြစ်စေတတ်၏။ အစစ အဆင်ပြေကာ အောင်မြင်မှု ရစေတတ်ပေ၏။ အချုပ်အားဖြင့်ဆိုရသော် ဉာဏ်အားဖြင့် အလွန်ကောင်းသော ကန်ရာသီဖွားတို့သည် သီးသန့်နေလိုစိတ် ပြင်းထန်ခြင်း၊ စိတ်ကြီးခြင်း၊ စိတ်မြန်ခြင်းတို့ကို ဆင်ခြင်ကာ ဉာဏ်စွမ်းကောင်းသမျှ တည်တည်ငြိမ်ငြိမ် အသုံးချ ဆောင်ရွက်သွားပါက ဘဝတွင်ထိပ်ဆုံးသို့ ရောက်သွားတတ်ကြပေ၏။

အားလုံးသတ္တဝါချမ်းသာပါစေ။


သက်နှင်းဆွေ-ပုပ္ပါး",
"imagelink":"https://i.pinimg.com/736x/cb/30/85/cb30859d28938be39bd81637cbfb4632.jpg",
"videolink":"",
"notetext":"",
"openlink":""
},
{
"title":"သိဟ်ရာသီ",
"subtitle":"(ဇူ ၂၃ မှ သြ ၂၃ ရက်_ဝါခေါင်လ)",
"sirname":"သက်နှင်းဆွေ-ပုပ္ပါး",
"book":"သိဟ်ရာသီ။

“သိဟ်ရာသီဖွားများ၏ ဘဝသက်တာ ဟောကိန်း။”

(ဇူလိုင် ၂၃ ရက်မှ သြဂုတ် ၂၃ ရက်အတွင်း) (မြန်မာလ ဝါခေါင်လ) သိဟ်ရာသီသည် နက္ခတ်ရာသီစက်ဝန်း၏ (၅) ခွင်မြောက် ရာသီဖြစ်၏။ ကောင်းကင်၌ရှိသော ကြယ်တာရာတို့တွင် ခြင်္သေ့တစ်ကောင်၏ ပုံသဏ္ဍာန် စုစည်းတည်ရှိနေသော သင်္ကေတဖြစ်၏။ ဓါတ်သဘာဝအားဖြင့် မီးဓါတ် ကြီးစိုး၏။ စိုးမိုးဂြိုလ်မှာ တနင်္ဂနွေဖြစ်၏။ (၁) ဂဏန်းနှင့် (၄) ဂဏန်းတို့အား စွမ်းအားများ သက်ရောက်နေသည်။ လူသားတို့၏နှလုံးအိမ်ကို စိုးမိုးပိုင်ဆိုင်သော ရာသီခွင်ဖြစ်သည်။ နေ့ရာသီဖြစ်၏။ (ပါပကျား) ရာသီဖြစ်၏။ (သတွဂုဏ်) လွှမ်းခြုံ၏။ နှစ်စဉ် ဇူလိုင်လ (၂၃) မှ သြဂုတ်လ (၂၃) ရက်အတွင်း မွေးဖွားသူများကို သိဟ်ရာသီဖွားများဟု သတ်မှတ်သည်။ အကယ်၍ ရက်အတိအကျမသိဘဲ မြန်မာလ (ဝါခေါင်လ) အတွင်း မွေးဖွားသူများသည်လည်း သိဟ်ရာသီဖွားများဟု တစ်ထစ်ချ မှတ်ယူကာ အောက်ပါ စရိုက်လက္ခဏာနှင့် ဖြစ်စဉ်တို့ကို လေ့လာမှတ်သား၍ ဘဝတွင် ရှောင်မှု ဆောင်မှုတို့ ပြုနိုင်ပေ၏။

“သိဟ်ရာသီဖွားများ၏ ပင်ကိုသဘာဝနှင့် အကျင့်စရိုက် လက္ခဏာများ။”

သိဟ်ရာသီဖွားများသည် ဂုဏ်ကျက်သရေ ရှိသူများဖြစ်၏။ အစစအရာရာ ခေါင်းဆောင် လိုစိတ်ရှိ၏။ အစစ စွန့်ဦး တီထွင်ကြံဆနိုင်သော အစွမ်းသတ္တိနှင့် ပြည့်စုံ၏။ စိတ်အား ထက်သန်သူများ ဖြစ်ကြ၏။ မိမိကိုယ်ကို အလွန် အထင်ကြီး တတ်ကြ၏။ မည်သည့်ကိစ္စမဆို လိုသည်ထက်ပို၍ ပြောလို၊ လုပ်လို၊ သုံးစွဲလိုတတ်ကြ၏။ ပညာရှိ သုခမိန်ဖြစ်တတ်၏။ ရဲရင့်ထက်မြက်၏။ ရဲရင့်တည်ကြည်၏။ ယောက်ျားပီသ၏။ သိဟ်ရာသီဖွား အမျိုးသမီးများသည်လည်း ယောက်ျားဆန်ဆန် ထက်မြက်တတ်ကြ၏။ သစ္စာရှိတတ်ကြ၏။ ကတိသစ္စာကို အလွန် တန်ဖိုးထားတတ်ကြ၏။ ထက်မြက်ရုံသာမက စိတ်ဓါတ် ပြင်းထန်သူများဖြစ်၏။ သူတစ်ပါးက မိမိအား မြောက်စားခြင်း၊ နေရာပေးခြင်း၊ ဆရာတင်ခြင်း၊ ဦးစားပေးခြင်း ဖြစ်လာက အချိန်ကုန် ငွေကုန်ခံ၍ ကိုယ်ကျိုးစွန့်၍ အားပါးတရ လုပ်တတ်၏။ အမုန်းခံစရာရှိက အမုန်းခံ၍ အားကြိုးမာန်တက် ဆောင်ရွက် ပေးတတ်၏။ ကိုယ့်ကို မြှောက်ပင့်မှန်း သိသိနှင့်ပင် သာယာနေတတ်၏။ ဟန်နှင့် ပန်နှင့် နေတတ်၏။ အသေးအဖွဲကိစ္စများကို ငွေမည်မျှရပါစေ စိတ်မဝင်စား။ စမတ်ကျကျနှင့် လူအထင်ကြီးမည့် ကိစ္စများကိုဆိုလျှင် ငွေရနည်းသည်ဖြစ်စေ လုပ်ကိုင်လို၏။ သိဟ်ရာသီဖွားတို့၏ အားနည်းချက်မှာ ဘာပဲလုပ်လုပ် မလိုအပ်ဘဲ အကျယ်ချဲ့ခြင်း၊ အချိန်ဆွဲခြင်း၊ ဇီဇာကြောင်ခြင်း၊ သူတစ်ပါးအကြံလက်မခံခြင်း၊ သူတစ်ပါးစကား နားထောင် အကြံယူက အောက်ကျသည်၊ သိက္ခာကျသည်ဟု မာနတင်းကာ အကြံကောင်းများ လက်လွတ်ခံခြင်း တို့ပင်ဖြစ်၏။ သို့သော် သိဟ်ရာသီဖွားတို့သည် အမြင်ထူးခြား၏။ ဘယ်တော့မှ နောက်မတွန့်တတ်။ လူဖြောင့်စိတ်တိုများဖြစ်၏။ စိတ်မြန်သည်။ အားမနာတတ်။ မခံချင်စိတ်ကြီးမားသဖြင့် ခက်ထန်သည်။ မှန်သည်ထင်က မည်သူ့ကိုမှ သည်းမခံတတ်။ ရာသက်ပန် တစ်ခုတည်းသောဝါဒကို စွဲကိုင်ထားတတ်၏။ လူတွင်ကျယ်လုပ်လို၏။ လူရိုသေအောင်လည်း နေတတ်၏။ ထို့အပြင် သူများတကာနှင့် အမြင်မတူတတ်၏။ ကိုယ်ကိုင်စွဲသော ဝါဒအတိုင်း ခံယူလျှောက်လှမ်း တတ်၏။ ငြင်းခုံစရာရှိက အခိုင်အခန့်ငြင်းခုံ၏။ ဆန့်ကျင်စရာရှိက ရဲရဲဆန့်ကျင်၏။ ဥပဒေကို ဖြစ်စေ၊ စည်းကမ်း ဘောင်များကိုဖြစ်စေ၊ အသစ်ပြုပြင် ပြောင်းလဲပစ်လိုသူများဖြစ်ကြ၏။ အခွင့်အရေးကိုလည်း မရရအောင် ယူတတ်ကြ၏။ မှန်သည်ထင်က ပြောရဲ၊ လုပ်ရဲသောသတ္တိရှိ၏။ သို့သော် သူတစ်ပါးကို ရန်လိုသောစိတ်မရှိ။ ကိုယ့်အပေါ် လျှို့ဝှက်ရန်သူများ ရှိနေတတ်ကြ၏။ စီးပွားရေးဘက်တွင် အားနည်းတတ်ကြ၏။ စိတ်ထိခိုက်လွယ်၏။ တစ်ယောက်တည်းကြိတ်ပြီး မွန်းကြပ်နေအောင် ခံစားရခြင်းမျိုး မကြာခဏကြုံရတတ်၏။ သူတစ်ပါးကို အားပေးစကား မပြောတတ်သလို ကိုယ်တိုင်ခံစားစရာရှိက ဖြေမဆည်နိုင်အောင် ခံစားချက်ကြီးတတ်၏။ ဘဝတွင် ကျွမ်းကျင်မှုတွေများပြီး ရွေးချယ်ရခက်နေသော အနေအထားတို့များစွာ ကြုံတတ်၏။ ဂမ္ဘီရပါရမီ ရင့်သန်၏။ စည်းကမ်းဘောင်အတွင်း နေမှကောင်း၏။ တစ်ခုခုစည်းဖောက်မိက သူတစ်ပါးထက် အထိနာတတ်၏။ ဥပမာ- ဥပဒေနှင့်မကင်းသော အလုပ်တို့ လုပ်မိက သူများထက် ပိုထိတတ်၏။ တွန်းတိုက်ပြီး ကြိုးစားရချိန်တွင် အားမာန်အပြည့်ရှိသလောက် အောင်မြင်သွားချိန်တွင် စိတ်ပျံ့လွင့်ပြီး အပျော်အပါးဘက် လိုက်သွားတတ်၏။ ဘဝသက်တာတွင် ငွေကိုအားတိုက် ကိုယ်စွမ်းဉာဏ်စွမ်းနှင့် ကြိုးစားပြီးရှာရတတ်၏။ စိတ်သဘောထား ကောင်းမွန်ခြင်း၊ အကင်းပါးခြင်း၊ လိမ္မာပါးနပ်စွာ ပြောဆိုပြုလုပ်တတ်ခြင်း၊ စာပေဗဟုသုတ အသိဉာဏ်နှင့် ပြည့်စုံခြင်းတို့ကြောင့် ဘဝတွင် လူတစ်လုံး သူတစ်လုံးဖြစ်အောင် ကြီးမြင့်တတ်ကြ၏။

“သိဟ်ရာသီဖွားများ၏ အချစ်ရေးနှင့် အိမ်ထောင်ရေး အနေအထားများ။”

သိဟ်ရာသီဖွားတို့သည် အချစ်ကြီးသူများဖြစ်၏။ ပင်ကိုယ်စိတ်ဓါတ် ရဲရင့်ထက်မြက်သလောက် နှလုံးသားရေးတွင် အရှုံးပေး၍ ချစ်တတ်ကြ၏။ ဘဝကို အချစ်ဖြင့် တည်ဆောက်လိုကြ၏။ မှားသည်ဖြစ်စေ၊ မှန်သည်ဖြစ်စေ ထင်မိထင်ရာ တမ်းတမ်းစွဲချစ်မိတတ်ကြ၏။ ထို့အတူ ကိုယ်ကိုယ်တိုင်ကလည်း ဆွဲဆောင်မှု ညှို့ငင်အားကောင်း၍ မျက်နှာပွင့်တတ်၏။ ချစ်သူပေါတတ်၏။ ကိုယ်ကိုယ်တိုင် တစ်ယောက်တည်း စွဲမြဲစွာချစ်ချင်သော်လည်း ရွေးချယ်ရခက်လောက်အောင် များလာတတ်၏။ ထို့အတူ ချစ်သူ၏ စွန့်ပစ်ခြင်းကို ခံရတတ်၏။ ဘဝတွင်သိဟ်ရာသီဖွားအများစုသည် လူပျိုကြီး၊ အပျိုကြီးများ ဖြစ်တတ်ကြ၏။ အိမ်ထောင်ပြုသောအခါ ကိုယ်ကလည်း ကိုယ့်ဝါဒနှင့် အညီသာ ပြုမူနေထိုင် တတ်ကြသဖြင့် အိမ်ထောင်ဖက်နှင့် အမြဲလိုလို ဆန့်ကျင်ဘက် ဖြစ်နေတတ်၏။ သို့သော် သိဟ်ရာသီဖွားတို့သည် သစ္စာ ကြီးမားသူများဖြစ်၏။ မိမိချစ်သူအပေါ် မိမိအိမ်ထောင်ဘက် အပေါ် အထူးသစ္စာ ထားတတ်၏။ သိဟ်ရာသီဖွားတို့သည် မိမိချစ်သူ၊ မိမိအိမ်ထောင်ဖက်အတွက် စိတ်ချမ်းသာအောင် မည်သို့ဆောင်ရွက်ပေးရမည်ကို အမြဲ ကြံဆနေတတ်ကြ၏။ သိဟ်ရာသီဖွားတို့သည် အသက် (၂၀) ကျော်မှ အိမ်ထောင်ပြုသင့်၏။ အိမ်ထောင်ပြုသောအခါ ကလေးဆန်သော အိမ်ထောင်ဖက်နှင့် ဖူးစာဆုံတတ်၏။ သိဟ်ရာသီဖွား အမျိုးသား၊ အမျိုးသမီးအားလုံး မိဘစီမံသော အိမ်ထောင်ရေးကို လက်ခံသင့်၏။ ကိုယ့်သဘောနှင့်ကိုယ် ဆုံးဖြတ်က အိမ်ထောင်ရေး သောကကြုံရတတ်၏။ အသက် (၃၀) ဝန်းကျင်ရောက်မှ အိမ်ထောင်ပြုလေ ကောင်းလေဖြစ်၏။ ထို့အပြင် အရူးအမူး ချစ်တတ်သော စရိုက်ကိုပြသင့်၏။ အိမ်ထောင်ဖက် အပေါ်တွင်ဖြစ်စေ၊ ကိုယ့်ချစ်သူ အပေါ်တွင်ဖြစ်စေ ကိုယ့်ဘက်က အမြင် သက်သက်ဖြင့် သုံးသပ်ခြင်း၊ ဆုံးဖြတ်ခြင်း မပြုဘဲ နားလည်မှုထားပေးက စိတ်ချမ်းသာမှု ရရှိတတ်ကြပေ၏။ သိဟ်ရာသီဖွားတို့၏ အလုပ်အကိုင်နှင့် စီးပွားရေး အနေအထားများ ခြင်းတို့ကို သတိပြုသင့်၏။ မည်သည့်ကိစ္စမဆို မာန၊ သိက္ခာမကြည့်ဘဲ အကျိုးရလာဒ်ဖြင့် ချင့်ချိန်ပြီးလုပ်မှ စီးပွားဖြစ်တတ်၏။ သိဟ်ရာသီဖွားတို့သည် အုပ်ချုပ်မှုဆိုင်ရာ လုပ်ငန်း၊ ပန်းချီအနုပညာ၊ စစ်သူကြီး၊ စစ်ဘက်၊ တည်ဆောက်ရေးလုပ်ငန်း၊ ဖိနပ်လုပ်ငန်း၊ စိုက်ပျိုးရေးလုပ်ငန်းများဖြင့် အထူး ကောင်းကျိုးပေးမည်။

“သိလ်ရာသီဖွားများ၏ ကျန်းမာရေး အနေအထားများ။”

သိဟ်ရာသီဖွားများသည် ကျန်းမာရေးတွင် ရောဂါကြီးများစွာ မဖြစ်တတ်ပါ။ အသေးအဖွဲမျှသာ ဖြစ်တတ်ပါသည်။ ကျန်းမာသန်စွမ်း တတ်ကြပါသည်။ သို့သော် မိမိကိုယ်ကိုယ် ဟိုရောဂါရှိသလိုလို၊ သည်ရောဂါရှိသလိုလိုနှင့် ထင်ယောင်ထင်မှား ဖြစ်တတ်ကြ၏။ ထူးထူးဆန်းဆန်း ခံစားရသည်ဟုလည်း သံသယစွဲနှင့် ရောဂါအမည် တပ်တတ်ကြ၏။ စိတ်ရောဂါတစ်မျိုးဟုသာ ဆိုရပေမည်။ အထူးသတိပြုရန်မှာ ဘယ်အကြောင်းနှင့်မှ စိတ်ဆင်းရဲ မခံကြပါနှင့်။ စိတ်ပင်ပန်းမှုကြောင့် နှလုံးရောဂါနှင့် သွေးတိုးရောဂါ ဖြစ်တတ်လေ၏။ မျက်စေ့မှုံတတ်ကြ၏။ အသေးအဖွဲအားဖြင့် ခေါင်းကိုက် ဇက်ကြောတက်၊ အာရုံကြောရောဂါတို့သာ မကြာခဏ ဖြစ်တတ်ကြ၏။ အစာအိမ်ခွဲစိတ်ရခြင်းမျိုး ကြုံတတ်၏။ ရှောက်သီး၊ သံပုရာသီး၊ လိမ္မော်သီး၊ ကျွဲကောသီး၊ ပျားရည်၊ ပေါင်မုန့်နှင့် ချင်းသုတ်တို့ကို မကြာခဏ စားပေးသင့်၏။ မကြာခဏ အနားယူသင့်၏။ အနားယူပေးရုံဖြင့်ပင် ကျန်းမာတတ်ကြပေ၏။

“သဘာဝဘေး အန္တရာယ်များ။”

သိဟ်ရာသီဖွားတို့သည် မီး၊ အပူလောင်၊ လျှပ်စစ်ရှော့ခ် ဖြစ်ခြင်းတို့ကို အထူး သတိထားသင့်၏။ မီးဘေး အန္တရာယ်ကို အစစ ကြိုတင် သတိရှိသင့်၏။ လျှပ်စစ်မီးနှင့် စပ်ယှဉ်သော နေရာတို့တွင် အသေးအဖွဲမှ စလျှက် သတိပြုသင့်၏။ လျှပ်စစ်ရှော့ခ် ဖြစ်တတ်၏။ အထူးသဖြင့် စက်ရုံကြီးများတွင် အလုပ်လုပ်သော သိဟ်ရာသီဖွားတို့သည် ပို၍သတိဖြင့် ဆောင်ရွက်သင့်၏။ ကြိုတင်သတိရှိက ဘာမျှစိုးရိမ်ရန် မရှိပါချေ။ ဘဝကံကြမ္မာ အနိမ့်အမြင့် အခြေအနေများ သိဟ်ရာသီဖွားတို့သည် ငွေကြေးဥစ္စာ မထင်မှတ်ဘဲ ရရှိပြီး ဘဝအမြင့်သို့ တက်လှမ်းသွား နိုင်ကြ၏။ အများအပေါ် ဦးဆောင်နိုင်စွမ်း ရှိကြ၏။ သို့သော် ကိုယ်လုပ်မှ အကောင်း ထင်တတ်ခြင်း၊ အာဏာပြ မိတတ်ခြင်းတို့ကြောင့် ဘဝတွင် ထိခိုက် နစ်နာတတ်၏။ အထူးသဖြင့် အသောက်အစား ဖက်က ရုတ်တရက် ပျက်စီးတတ်၏။ မူးယစ်သောက်စားမှုကို အထူးရှောင်ပါလေ။ သိဟ်ရာသီဖွားတို့သည် စာပေဗဟုသုတ အသိဉာဏ်ရှိ၏။ မည်သူ့ကိုမှ အောက်မကျို့ဘဲ ရဲရဲဝံ့ဝံ့လုပ်ကိုင်တတ်၏။ အထက်လူကြီးတို့က အထင်လွဲတတ်၏။ ဘဝတွင် ကိုယ့်ဒူးကိုယ်ချွန်ကြိုးစားပြီးမှ ရုတ်တရက် အခွင့်အလမ်းပေါ်ကာ ငွေကြေးဥစ္စာ ရတတ်ခြင်းဖြစ်၏။ အသက် (၂၆) ဝန်းကျင်တွင် ဘဝတက်လမ်း ပွင့်၏။ အလှူအတန်း ပြုနိုင်တတ်၏။ အသက် (၃၁) ဝန်းကျင်တွင် စည်းစိမ် တိုးတက်၏။ အသက် (၄၉) ဝန်းကျင်တွင် ဘဝအောင်မြင်မှု ကြီးစွာရတတ်၏။ အသက် (၅၆) ဝန်းကျင်တွင် ကျန်းမာရေး ထိခိုက်တတ်၏။ အသက် (၈၁) ဝန်းကျင်တွင် ကျန်းမာရေး အထူးဂရုပြုပါ။ သိဟ်ရာသီဖွားတို့သည် ရဲဝံ့စွန့်စား သူများဖြစ်၏။ နိုင်ငံရပ်ခြားသို့ သွားရတတ်၏။ သူတစ်ပါးအတွက် ကြားမှ အနစ်နာခံမိ၍ ဘဝတွင် ထိခိုက်နစ်နာတတ်၏။ ရရှိသော အောင်မြင်မှုနှင့် ပစ္စည်းဥစ္စာတို့ကို တန်ကြေးမထားတတ်၍ နစ်နာတတ်၏။

“ဘဝတိုးတက်အောင်မြင်စေရန် ဆောင်ရန်၊ ရှောင်ရန်များ။”

အရက်သေစာနှင့် စီးကရက်ကို အထူးရှောင်ပါ။ သူတစ်ပါးအိမ်ယာကို အထူးရှောင်ပါ။ အပျော်အပါးလျှော့ပါ။ ၎င်းသုံးချက်ကိုသာ အဓိကဆင်ခြင်ပါ။ စည်းကမ်းကြီးခြင်း၊ သန့်သန့်ခန့်ခန့် နေတတ်ခြင်း၊ စနစ်တကျ လုပ်တတ်ခြင်းတို့ကြောင့် ဘဝတွင် အောင်မြင်မည်။ စိတ်ထက်ခြင်း၊ စိတ်ခိုင်ခြင်း၊ ဝီရိယကြီးခြင်းတို့က အောင်မြင်မှုကို ပံ့ပိုးပေးလိမ့်မည်။ ရဲရဲတောက် ကျောက်အနီကို လက်စွပ်ကွင်း၍ ဝတ်ထားပါ။ ရန်အားလုံးကို အောင်နိုင်ပါအံ့။ ရွှေလက်စွပ်ကို တက်သစ်စ နေဝန်းပုံသဏ္ဍာန်ပုံဖော်၍ ဆောင်ထားပါ။ ဝတ်ထားပါ။ လက်ျာဘက် လက်ခလယ်တွင် ဝတ်ထားပါ။ သိဟ်ရာသီဖွားတို့၏ အိမ်ခန်း၊ အလုပ်ခန်းတွင် တက်သစ်စ နေဝန်းပုံ ပန်ချီကား ချိတ်ဆွဲထားပါ။ ထို့ပြင် အဝါရောင်၊ လိမ္မော်ရောင်၊ နံ့သာရောင်တို့ အထူးဆောင်ပါ။ အနက်၊ အညို အထူးရှောင်ပါလေ။ သိဟ်ရာသီဖွားတို့ အမြဲ သန့်သန့် ခန့်ခန့်နေပေးပါ။ မာနမကြီးဘဲ သူတစ်ပါး အကြံဉာဏ် လက်ခံပေးခြင်းအားဖြင့် အကျိုးထူး တတ်ပေသည်။ ထို့အပြင် သူတစ်ပါးကိစ္စ ကြားဝင်ခြင်းကို ရှောင်ပါ။ တဇွတ်ထိုးလုပ်ခြင်းကို ရှောင်ပါ။ နှစ်စဉ် ဧပြီလနှင့် သြဂုတ်လ တို့တွင် အဆိုးဝါးဆုံး အခိုက်အညံ့ကြုံတတ်သလို အကောင်းဆုံးအနေအထားများပါ ကြုံတတ်၍ အစစအရာရာ သတိဖြင့်လုပ်ပါ။ နှစ်စဉ်မတ်လတွင် အရေးတကြီးကိစ္စများ မဆောင်ရွက်သင့်ပါ။ မည်သည့်ကိစ္စမဆို ရတနာသုံး ပါးဦးထိပ်ပန်ဆင်၍ ဆောင်ရွက်မှ ထူးခြားစွာ အောင်မြင်မှု ရရှိတတ်ပေသတည်း။

အားလုံးသတ္တဝါချမ်းသာပါစေ။


သက်နှင်းဆွေ-ပုပ္ပါး",
"imagelink":"https://i.pinimg.com/736x/c5/7f/3d/c57f3d953b2c16c5ac6cbe852e0c2f1a.jpg",
"videolink":"",
"notetext":"",
"openlink":""
},
{
"title":"ကရကဋ်ရာသီ",
"subtitle":"(ဇွန် ၂၂ မှ ဇူလိုင် ၂၂_ဝါဆိုလ)",
"sirname":"သက်နှင်းဆွေ-ပုပ္ပါး",
"book":"ကရကဋ်ရာသီ။

ကရကဋ်ရာသီဖွားများ၏ ဘဝသက်တာ ဟောကိန်း။

(ဝါဆိုလဖွားများ) (နှစ်စဉ် ဇွန် ၂၂ မှ ဇူလိုင် ၂၂) ဤရာသီခွင်သည် (၁၂) ရာသီစက်ဝန်း၏ (စတုတ္ထမြောက်) ရာသီခွင်ဖြစ်၏။ ဤရာသီခွင်နှင့် သက်ဆိုင်သော ကောင်းကင်မှ ကြယ်ပွင့်များ၏ ပုံဖော်ရာတွင် လက်မ နှစ်ချောင်း ထောင်ထားသော ဂဏာန်းတစ်ကောင်၏ပုံ သင်္ကေတကို ရရှိလေသည်။ တနင်္လာဂြိုလ်မှ စိုးမိုးပိုင်ဆိုင်၏။ အာပေါဓါတ် (ရေဓါတ်) သဘာဝရှိ၏။ ဓါတ်မသဘောကို ဆောင်ထား၏။ ခန္ဓာကိုယ်တွင် ရင်ဘတ်ပိုင်းနှင့် ပတ်သက်၏။ (၂) ဂဏန်းနှင့် (၇) ဂဏန်းတို့ စိုးမိုး၏။ မည်သည့် နေ့သားသမီးမဆို နှစ်စဉ် ဇွန်လ (၂၂) ရက်မှ ဇူလိုင်လ (၂၂) အတွင်း မွေးဖွားသူများသည် ကရကဋ်ရာသီဖွားများ ဖြစ်ကြသည်။ ထိုသို့ ရက်အတိအကျမသိဘဲ မြန်မာလ ဝါဆိုလအတွင်း ဖွားမြင်သူများသည်လည်း ကရကဋ် ရာသီဖွားများအဖြစ် တစ်ထစ်ချ မှတ်ယူကာ အောက်ပါဖြစ်စဉ်တို့ကို လေ့လာမှတ်သား၍ ရှောင်ခြင်း၊ ဆောင်ခြင်းတို့ဖြင့် ဆင်ခြင် သုံးစွဲသွားနိုင်တော့၏။

“ကရကဋ်ရာသီဖွားများ၏ ပင်ကိုယ်သဘာဝနှင့် အကျင့်စရိုက်လက္ခဏာများ။”

ကရကဋ်ရာသီဖွားများသည် သြဇာအာဏာ ရှိသူများဖြစ်၏။ မိသားစုနှင့် ပတ်ဝန်းကျင်ကို လွှမ်းမိုးထားနိုင်ကြ၏။ အရည်အချင်း ပြည့်ဝ၏။ စူးစမ်းဆင်ခြင်ဉာဏ် ပြင်းထန်၏။ အသက်ကြီးပိုင်းတွင် ဘာသာတရားကို လွန်စွာ ကိုင်းရှိုင်းသွားတတ်ကြ၏။ ဉာဏ်အလွန်ထက်၏။ တစ်ခါတရံ၌ ဖြစ်လာမည့်ကိစ္စတို့ကို ကြိုသိနေတတ်သော ဉာဏ်စွမ်း ပါရမီထူးရှိ၏။ ကိုယ့်ကိုကိုယ် အားကိုး၏။ မိရိုးဖလာ အစဉ်အဆက် လုပ်ခဲ့သော အလုပ်များကို ဆန့်ကျင်တတ်၏။ အသံသြဇာကောင်းပြီး အပြောအဆိုကောင်း၏။ အစစအရာရာ ဦးဆောင်ဖြစ်၏။ အမျိုးဘာသာအကျိုး၊ အများကောင်းကျိုး လိုလား၏။ ဆောင်ရွက်တတ်၏။ သို့သော် ခေါင်းမာ၏။ အာဃာတကြီး၏။ နာကျည်းမုန်းတီးမိက ကလဲ့စားချေရမှ ကြိုက်၏။ စိတ်ဓါတ်အားကောင်းသော်လည်း လူအားပျော့၏။ စိတ်တန်ခိုးစွမ်းအား ကြီးမားသော်လည်း ကိုယ့်အစွမ်းအစ ကိုယ်မသိ။ စိတ်ဓါတ်ကျလွယ်၏။ ဘဝတွင် အပြောင်းအလဲများစွာ ကြုံခဲ့၏။ ဘဝတစ်လျှောက်လုံး အငြိမ်မနေ လှုပ်ရှားသွားလာ နေရတတ်၏။ စိတ်ထား နူးညံ့သိမ်မွေ့၏။ ပင်ကိုယ်စိတ်ဓါတ် အေးဆေးတည်ငြိမ်သလောက် မကြာခဏ တွေဝေမိုက်မဲစွာ ပြုလုပ်တတ်၏။ အေးဆေးတည်ငြိမ်စွာ နေထိုင်လိုသလောက် စိတ်မတည်ငြိမ်ဘဲ လှုပ်ရှားပြောင်းလဲနေတတ်၏။ ဆုံးဖြတ်ချက် နောက်ကျတတ်၍ အခွင့်အရေးများစွာ ဆုံးရှုံးသွားတတ်ခြင်း မကြာခဏကြုံတတ်၏။ အလွန်အာရုံများ၏။ စပ်စု၏။ အထိမခံ ရွှေပန်ကန်များဖြစ်၏။ ဂီတအနုပညာကို မြတ်နိုး၏။ သွက်လက်ထက်မြက်၏။ စကားများ၏။ အပျော်အပါးကြိုက်၏။ အုပ်စုဖွဲ့နေရခြင်းကို ကြိုက်၏။ မိသားစု အသိုင်းအဝိုင်းကို အလွန်ခင်တွယ် တတ်ကြ၏။ ပတ်ဝန်းကျင်နှင့် လိုက်လျောညီထွေ နေတတ်၏။ တရားမျှတမှုကို ကြိုက်နှစ်သက်သော်လည်း အောင်မြင်ကြီးပွားလိုသော ဆန္ဒနှင့် ကြိုတင်ပူပန်စိုးရိမ်မှု သောက စိတ်တို့ပြင်းထန်၏။ တစ်ခါတရံ တစ်ဖက်သတ်ဆန်ဆန် ပြုမူမိတတ်ကြ၏။ အပေါ်ယံအားဖြင့် ဖြစ်သလိုနေတတ် ပြောတတ်သော်လည်း တိုးတက်ကြီးပွားမှုကို ပြင်းပြင်းထန်ထန် အလိုရှိ၏။ အလွန်ကြိုးစား၏။ ဘဝအစတွင် ခက်ခဲကြမ်းတမ်း၏။ သက်လတ်ပိုင်းတွင် ကြီးပွားတတ်၏။ လူများအပေါ် သြဇာပေးနိုင်တတ်၏။ အလုပ်ကို တစ်ခုမပြီးမီ နောက်တစ်ခုစမိသဖြင့် အောင်မြင်မှုထိခိုက်တတ်၏။ ဘဝမျိုးစုံ ကျင်လည်ရ၏။ ဖြစ်ကတတ်ဆန်း နေထိုင်ရခြင်းမျိုးကိုလည်း ကြုံရတတ်၏။ ထိုက်တန်သော စည်းစိမ်ဥစ္စာတို့ ပြည့်စုံလာသောအခါ လူယုံ များကြောင့်လည်းကောင်း၊ အတွင်းပစ္စည်းများ လူမသိဘဲ လှိုက်စား ကုန်သွားတတ်၏။ လူမသိ သူမသိဘဲ ကြိတ်ခံရတတ်၏။ ဆုံးဖြတ်ချက် တစ်ချက်မှားသဖြင့် အဖတ်ဆယ်မရအောင် နစ်နာခြင်းမျိုး ကြုံရတတ်၏။ ထို့အပြင် ကရကဋ်ရာသီဖွားများသည် တစ်ချို့ကိစ္စများတွင် စည်းကမ်းတကျ ကပ်စီးနှဲသလို ဖြစ်နေတတ်သည်။ တစ်ခါတရံ အဖိုးတန် ပစ္စည်းများကိုပင် ပေးကမ်းစွန့်ကြဲ ပစ်တတ်ကြ၏။ လူသေသော်လည်း နာမည်မသေစေရဟု နှလုံးပိုက်သူများဖြစ်၏။ မှန်သည်ထင်က တုံးတိုက်တိုက် ကျားကိုက်ကိုက်ဆိုသလို လုပ်တတ်၏။ ကိုယ်သံယောဇဉ် ကြီးသူများအတွက် အလွန်အနစ်နာ ခံတတ်၏။ သနားတတ်၏။ သစ္စာရှိ၏။ မဟုတ်မခံချင်စိတ်၊ သတ္တိဗျတ္တိနှင့် ပြည့်စုံ၏။ အထူးသဖြင့် ကရကဋ် ရာသီဖွားတို့သည် ဘိုးတော် မယ်တော် ပုဂ္ဂိုလ်ပိုင်းမှ အစောင့် အရှောက် ကြီးမားစွာရှိတတ်၏။ အိပ်မက်ထူးများ ရှိတတ်၏။ ဘာသာရေးကို စိုက်လိုက်မတ်တတ် ကျင့်လှမ်းသွားခြင်းဖြင့် လောကီအကျိုးစီးပွားပါ ပြည့်စုံလာတတ်လေ၏။ ကရကဋ်ရာသီဖွားတို့၏ အချစ်ရေး၊ အိမ်ထောင်ရေးနှင့် ဘဝတည်ဆောက်မှုများ ကရကဋ် ရာသီဖွားများသည် အချစ်ကြီးသူများဖြစ်၏။ သို့သော် ချစ်ကံခေသူများ ဖြစ်တတ်ကြ၏။ မေတ္တာရေးတွင် အပေးသမားများဖြစ်၏။ အလွန်ချစ်တတ်သော နှလုံးသား ပိုင်ရှင်များဖြစ်၏။ စိတ်ကူးယဉ်ဆန်၏။ သိမ်မွေ့စွာချစ်တတ်၏။ သို့သော် ကိုယ်ကိုယ်တိုင်ကလည်း တွေဝေစွာ စိတ်ဒွိဟ ဖြစ်တတ်ကြ၏။ ကိုယ်က နှလုံးသားထက် ဦးနှောက်ကို ဦးစားပေးကာ ပြည့်စုံသော ဘဝထူထောင်နိုင်ဖို့ ကြိုးစားလိုတတ်ကြ၏။ တွက်ချက် သုံးသပ်ပြီးမှ ကြိုးစားလို၏။ ပြည့်စုံသောဘဝကို ထူထောင်လို၏။ အကယ်၍ စွန့်စားရမည်ဆိုလျှင်လည်း အရာရာကို စွန့်လွှတ်၍ ချစ်သူနှင့် လက်တွဲရန် ဝန်မလေးတတ်ကြပါ။ ထိုသို့ ချစ်စိတ် ပြင်းထန်၏။ သို့သော် အချစ်ရေးတွင် ကြေကွဲ ဝမ်းနည်းစရာ ကြုံတတ်၏။ မိမိချစ်သူက မိဘစကား နားထောင်တာဖြစ်စေ၊ မိမိထက်သာသည်ကို ရွေးချယ်သည်ဖြစ်စေ စွန့်ခွာ သွားတတ်၏။ အချစ်ရဆုံးသူကို လက်လွတ် ရတတ်၏။ အလွန်လွမ်းစရာ ကောင်းသော နှလုံးသား ဇာတ်လမ်းဟောင်းများ ရှိခဲ့တတ်၏။ သို့သော် တကယ် အိမ်ထောင်ပြု ပြီးသောအခါ ထိုကိစ္စအားလုံးကို အပြီး မေ့နိုင်စွမ်းကြ၏။ အိမ်ထောင်ရေး ကံကောင်းတတ်ကြ၏။ ကိုယ့်အပေါ် နားလည်ပေးသော အိမ်ထောင်ဖက်ကို ရရှိတတ်၏။ ကိုယ်ကလည်း အိမ်ထောင်ဖက်အပေါ် အထူးခင်တွယ်တတ်၏။ ညှာတာတတ်၏။ လိုက်လျောတတ်၏။ အခြားသူတို့ထက်ပို၍ မိသားစုအပေါ် ခင်တွယ်တတ်ကြ၏။ ကရကဋ်ရာသီဖွားတို့သည် ကိုယ်ကိုယ်တိုင်ကလည်း ပြေပြစ်သော ခန္ဓာကိုယ်ဖွဲ့စည်းမှုရှိတတ်ပြီး အိမ်ထောင်ပြုသော အခါတွင်လည်း ပြည့်ဖြိုးပြေပြစ်သော အိမ်ထောင်ဖက်ကို ရရှိတတ်သည်။ အထူးသတိပေးလိုသည်မှာ ကရကဋ်ရာသီဖွားတို့သည် သာယာ အေးချမ်းသော အိမ်ထောင်ရေးကို ထူထောင်ပြီးမှ စိတ်လှုပ်ရှားစရာကောင်းသော ဒုတိယလူ ပေါ်လာတတ်၏။ အိမ်ထောင်ရေး သစ္စာရှိဖို့ အထူးလိုအပ်လှတော၏။ ကရကဋ်ရာသီဖွားတို့သည် တော်သလင်းလဖွား၊ တပေါင်းလဖွား၊ ပြာသိုလဖွားတို့နှင့် အိမ်ထောင်ဖက် ရွေးချယ် လက်တွဲသင့်၏။ ကရကဋ်ရာသီဖွားတို့၏ အလုပ်အကိုင်နှင့် စီးပွားရေးအနေအထားများက ရကဋ်ရာသီဖွားတို့သည် အရာရာကို စူးစမ်းပြီးမှ လုပ်ကိုင်တတ်ကြ၏။ အစဉ်အလာ လမ်းရိုးအတိုင်း လုပ်ကိုင်ရခြင်းကို မနှစ်သက်တတ်ကြ၏။ ထို့အပြင် အလုပ်အကိုင်ကိုလည်း တစ်ခုမပြီးခင် နောက်တစ်ခု ပြောင်းလုပ်ချင်၏။ အတတ်ပညာများကိုလည်း တစ်ပိုင်းတစ်စတွေ များတတ်၏။ တစ်ခုတည်း ဇောက်ချလုပ်ကိုင် တတ်သင့်လှ၏။ ကရကဋ်ရာသီဖွားတို့သည် စပ်တူလုပ်ကိုင်ခြင်းကို အထူးရှောင်ကြဉ် သင့်လှပေ၏။ ကိုယ်ပိုင်လုပ်ငန်း ကိုယ့်စိတ်ကူးနှင့်ကိုယ် လုပ်ကိုင်ရသော လုပ်ငန်းများကို ရွေးချယ်လုပ်ကိုင်သင့်၏။ အထူးသဖြင့် တစ်နေရာမှ တစ်နေရာသို့ သွားလာလှုပ်ရှားကာ အာရုံသစ်များကို လေ့လာကာ လုပ်ကိုင်ရသော ကိုယ်ပိုင်လွပ်လပ်စွာ တွေးခေါ် ဆောင်ရွက်နိုင်သည့် အလုပ်ကို လုပ်ကိုင်သင့်၏။ ကရကဋ်ရာသီဖွားတို့သည် ဘာပဲလုပ်လုပ် တခမ်းတနား လုပ်ချင်တတ်ကြ၏။ စာအုပ်စာတမ်း၊ အကြံဉာဏ်ကောင်းများ ရှာဖွေလိုက်နာတတ်၏။ ငွေရှိလာသောအခါ လှူရက်ရော၏။ ဝါသနာပါ၍ ယုံကြည်ရာကိုသာ လုပ်ကိုင်တတ်ကြ၏။ အပင်ပန်းခံ နိုင်တတ်ကြ၏။ သို့သော် ကိုယ်လုပ်သော အလုပ်တွင် စိတ်ကူးယဉ်မှုများပါနေ၍ ထင်သလောက်မပေါက်ဘဲ ဖြစ်နေတတ်သည်ကို သတိပြုရန်လိုသည်။ မည်သည့်အလုပ်မဆို အကျိုးကိုမကြည့်ဘဲ ယုံကြည်ချက်ဖြင့် လုပ်ကိုင်တတ်ကြ၏။ အလုပ်နှစ်မျိုး တွဲလုပ်ရတတ်၏။ သူတစ်ပါးအတွက် ကြားဝင်ခံခြင်းမျိုးပါ ကြုံရတတ်၏။ ပင်ကိုယ်ဗီဇတွင် အလွန်ထက်မြက်သော ဉာဏ်ရည်ရှိပြီး စိတ်ကူးကောင်း၏။ အလွန်ပိုင်နိုင်စွာ လုပ်ကိုင်နိုင်စွမ်း၏။ အချိန်တိုတိုအတွင်း အစစ လေ့လာသုံးသပ်ပြီး ပိုင်နိုင်စွာ ဦးဆောင် လုပ်ကိုင်နိုင်စွမ်း၏။ သို့သော် သူတစ်ပါးတွေနှင့် ဘေးတိုက်ကန့်လန့် မလုပ်မိဖို့တော့လို၏။ ပင်ကိုယ်ပါရမီထူးသူဖြစ်၍ ဘေးလူတွေက အံ့သြလောက်အောင် ရိုးရှင်းထိမိစွာ လုပ်ကိုင်ပြနိုင်စွမ်းရှိ၏။ တစ်ခုတည်းကိုသာ ပိုင်နိုင်စွာ ရွေးချယ်ပြီး ဇွဲရှိရှိလုပ်ကိုင်သွားပါက ထိပ်ဆုံးကို ရောက်သွားတတ်၏။ ကိုယ်ပိုင်လုပ်ငန်းဖြင့် ငွေကြေးဥစ္စာများစွာ ပိုင်ဆိုင်တတ်လေ၏။ ကရကဋ်ရာသီဖွားတို့သည် စာရေးဆရာ အလုပ်ဖြင့် အလွန် ကောင်းကျိုးပေးတတ်၏။ စာအုပ်ထုပ်ဝေရေး၊ စစ်ဘက်၊ ငါးမွေးမြူရေး၊ စားသောက်ဆိုင်၊ သတင်းထောက်၊ ဂျာနယ်လစ်အလုပ်တို့ အထူးကောင်းကျိုး ပေးတတ်၏။ မည်သည့်အလုပ်ကို ရွေးချယ်သည်ဖြစ်စေ ဘာသာရေး ဦးထိပ် ပန်ဆင်ပေးပါလေ။ မုချဖြစ်ထွန်းပါလိမ့်မည်။

“ကရကဋ်ရာသီဖွားများ၏ ကျန်းမာရေး အနေအထားများ။”

ကရကဋ်ရာသီဖွားများသည် စိတ်ဓါတ်ပြင်းထန်စွာ ပြုမူလုပ်ကိုင် နေထိုင်ခြင်းကြောင့် အားအင်ကုန်ခန်းသလိုမျိုး မလှုပ်ရှားချင်၊ နုံးခွေနေသော ရောဂါမဟုတ်သည့် ရောဂါကို ခံစားရတတ်၏။ အမှန်အားဖြင့် ကရကဋ်ရာသီဖွားတို့သည် ပင်ကိုယ် ကျန်းမာရေးဓါတ်ခံအား၊ သက်လုံကောင်းသူများ ဖြစ်၏။ ကျန်းမာရေးနှင့်ဆိုင်သော ဗဟုသုတလည်းရှိ၏။ သူတစ်ပါးအား အကြံဉာဏ်ပေးခြင်း၊ ဆေးဝါးဓါတ်စာ ညွှန်ကြားခြင်းဖြင့် ကူညီတတ်၏။ ကိုယ်တိုင်ကမူ နေချင်သလိုနေ၏။ စားချင်သလို စား၏။ ပေပေတေတေနေ၏။ သူတစ်ပါးစကား နားမထောင် ကိုယ်သိသလိုလည်း မလိုက်နာ။ ထို့ကြောင့် ကျန်းမာရေး ထိခိုက်တတ်၏။ အရေပြား ယားယံတတ်၏။ သက်လတ်ပိုင်းတွင် ဆီးချို၊ သွေးတိုး ရောဂါတို့ ရတတ်၏။ ဆေးကုသရန်၊ ဆရာဝန်ပြရန် အလွန်ဝန်လေးတတ်ကြ၏။ မကြာခဏ ကိုယ်လက်ထုံကျင် ကိုက်ခဲတတ်ကြ၏။ အနာစိမ်း ပေါက်တတ်ကြ၏။ အထူးမှာ ကင်ဆာနှင့် သွေးတိုး သတိပြုသင့်၏။ ကရကဋ်ရာသီဖွားတို့သည် လုံခြုံအေးချမ်းရာ နေရာတို့၌ မကြာခဏ အနားယူသင့်၏။ ရေချိုးမှား ရင်ဘတ်အအေးပတ်ခြင်း မဖြစ်အောင် ဆင်ခြင်သင့်လှ၏။ ကျန်းမာရေး ညံ့သောအခါမျိုးတွင် ကျောက်စိမ်း ဆောင်ထားသင့်၏။

“ကရကဋ်ရာသီဖွားများ၏ ဘဝတွင် တွေ့ကြုံရတတ်သော ဘေးဥပဒ် အန္တရာယ်များ။“

ကရကဋ်ရာသီဖွားတို့သည် သဘာဝဘေး အန္တရာယ်အားဖြင့် ရေဘေး အန္တရာယ်မျိုး ရင်ဆိုင်တတ်ရ၏။ ရေသောက်သောအခါမှာပင် အခန့်မသင့်ဘဲ ရေသီးခြင်းဖြစ်တတ်၏။ ရေနစ်တတ်၏။ ရေလမ်းခရီး သတိပြု ဆင်ခြင်သင့်၏။ ကရကဋ်ရာသီဖွားအများစုသည် ရေနှင့် ပတ်သက်၍ အထူးသတိထားသင့်၏။ နေအိမ်တွင် ရေကူးကန်ထားခြင်းကိုပင် ဆင်ခြင်သင့်လှ၏။ ကရကဋ်ရာသီဖွားတို့၏ ဘဝကံကြမ္မာ အနိမ့်အမြင့် အတက်အကျများ ကရကဋ်ရာသီဖွားတို့သည် ဘဝတွင် အတက်အကျ အပြောင်းအလဲ အလွန်မြန်၏။ တစ်ခါတရံ တည်ငြိမ်အေးချမ်းစွာ တည်ရှိနေသလောက် တစ်ခါတရံတွင် အရှိန်အဟုန်ပြင်းစွာ လျှောက်လှမ်းနေရတတ်၏။ တစ်ခါတစ်ရံ မေတ္တာတရားဖြင့် အေးချမ်းစွာ ရှိနေသလောက် တစ်ခါတစ်ရံတွင် စစ်မြေပြင်မှ သူရဲကောင်းတစ်ဦးပမာ ရင်ဆိုင် ဖြေရှင်းနေရတတ်၏။ ဘဝအစပိုင်းတွင် အဖိအနှိပ်များ ခံခဲ့ရတတ်၏။ နှလုံးသားရေးတွင်လည်း အချစ်ဦး၊ ရည်းစားဦးတို့၏ ချိုးနှိမ်စွန့်ပစ်မှုတို့ဖြင့် နာကျင်ခဲ့ရတတ်၏။ ဘဝကို တိုက်ပွဲတစ်ခုပမာ ရင်ဆိုင်ရုန်းကန်ရတတ်၏။ ကိုယ်တိုင်ကလည်း နှမြောတွန့်တိုခြင်း၊ အလှူရက်ရောခြင်း၊ နူးညံ့သိမ်မွေ့ခြင်း၊ ကြမ်းတမ်းခက်ထန်ခြင်း စသည့် အစွန်းတရားများ ရောပြွမ်းနေတတ်၏။ ကရကဋ်ရာသီဖွားတို့ ကံကောင်းလာပြီဆိုက မိုးပေါ်ကကျသလို ကောင်းတတ်ကြ၏။ သိကြားမင်းမသလို ကောင်းလာတတ်၏။ လှပသောစိတ်ကူး၊ ထူးခြားသော ဉာဏ်ရည်တို့ဖြင့် ရိုးရိုးနှင့် ထိမိအောင်နေတတ်၊ ဝတ်တတ်၊ ပြောတတ်၊ လုပ်တတ်သဖြင့် တိုးတက်တတ်ကြ၏။ သီလရှိခြင်း၊ သစ္စာရှိခြင်း၊ ပွင့်လင်းခြင်း၊ မဟုတ်မခံသတ္တိ၊ ဗျတ္တိရှိခြင်းတို့က အောင်မြင်မှုဆီသို့ တွန်းပို့ပေးသော ကရကဋ်ရာသီဖွားတို့၏ စွမ်းရည်များဖြစ်၏။ ငယ်က ဆင်းရဲ၏။ ဖခင်နှင့် ဝေးခဲ့ရတတ်၏။ အသက် (၁၄)၊ (၁၆)၊ (၂၈) တို့တွင် အလွန်ညံ့သော အနေအထားများကြုံခဲ့တတ်၏။ ကျရှုံးခြင်းတို့ ကြုံခဲ့တတ်၏။ ထိုသင်ခန်းစာများကပင် ဘဝတွင် တိုးတက်ရန် အားမာန်များ ရစေတတ်ပြန်၏။ (၃၅)၊ (၃၆)၊ တို့တွင်လည်း ဘဝတွင် အထူးထိခိုက်နစ်နာ တတ်ခဲ့၏။ (၃၈) တွင် တစ်ရပ်တစ်ကျေးသို့ ပြောင်းခဲ့ရတတ်၏။ ဘဝသက်တမ်းတစ်လျှောက် (၂၀)၊ (၃၂)၊ (၄၄)၊ (၄၈)၊ (၅၂)၊ (၅၅)၊ (၆၀)၊ (၆၈) တို့တွင် အနီးကပ်လူယုံတို့ ဒုက္ခပေး ခံရတတ်၏။ အရောင်းအဝယ် ကျွမ်းကျင်တတ်၏။ ပစ္စည်း ဥစ္စာ ဖြစ်ထွန်းပါမည်။ သို့သော် နိမ့်တုံ မြင့်တုံ ဖြစ်တတ်၏။ (၂၅)၊ (၃၄)၊ (၄၃) တို့တွင် အခွင့်ထူးများ ကြုံနိုင်၏။ (၄၂) တွင်လည်းကောင်း၊ (၈၁) တွင်လည်းကောင်း ကျန်းမာရေး အထူးဂရုစိုက်ရမည်။ ဘဝတွင် တောတောင် ဥယျာဉ်ပန်းခြံတို့၌ တစ်ယောက်တည်း မကြာခဏ အနားယူလျှက် ခေါင်းအေးအေးဖြင့် စဉ်းစား လုပ်ဆောင် သွားသင့်၏။ ဘဝတွင် ငွေရလာသောအခါ စုဆောင်းရ ခက်ခဲတတ်၏။ အထူး စည်းစနစ်တကျစုဆောင်းသင့်၏။ ယခုဖော်ပြခဲ့သော အသက်အပိုင်းအခြားတို့မှာ ယေဘုယျမျှသာ ဖြစ်၏။ သို့သော် ကရကဋ်ရာသီဖွား အများစုသည် ဤနှစ်များကိုပင်လျှင် သတိပြု ဆင်ခြင် သင့်လှပေတော့၏။

“ကရကဋ်ရာသီဖွားတို့၏ ဘဝတိုးတက် အောင်မြင်မှုအတွက် လိုက်နာ ကျင့်သုံးဖွယ်ရာများနှင့် အဆောင်အရောင်များ။“

ကရကဋ်ရာသီဖွား အားလုံးတို့အတွက် ဘဝသက်တမ်း တစ်လျှောက် ကံကောင်းစေရန်၊ လာဘ်ရွှင်စေရန်၊ ရာထူးတိုးစေရန်၊ စိတ်ချမ်းသာစေရန်၊ အထူးကောင်းကျိုးပေးသော အရောင်များမှာ အစိမ်းနုရောင်၊ လိမ္မော်ရောင်၊ အဖြူရောင်၊ နို့နှစ်ရောင်တို့ဖြစ်၏။ အရောင်နုများကို အထူးသုံးသင့်၏။ တစ်ခါတစ်ရံမှသာ ဖဲစ ကဲ့သို့ အရောင်တလက် ထသော ငွေရောင်၊ ဖက်ဖူးရောင်တို့ကို ဝတ်ဆင်သုံးစွဲခြင်းဖြင့် အထူးအောင်မြင် တိုးတက်ပါလိမ့်မည်။ နှလုံးသားရေး ကိစ္စတွင် အထူးကြုံသောအခါ ဖက်ဖူးရောင်နှင့် ပန်းနုရောင်ကိုသုံးစွဲပါ။ စာမေးပွဲကိစ္စ၊ အင်တာဗျူးကိစ္စ တို့ကြုံသောအခါ အပြာနု၊ အစိမ်းနုနှင့် နို့နှစ်ရောင်ကိုသုံးပါ။ အလွန်ထူးခြားစွာ အောင်မြင်လိမ့်မည်။ ကရကဋ်ရာသီဖွားတို့သည် ပုလဲ၊ ကျောက်စိမ်း၊ မြကျောက်တို့ကို အမြဲဆောင်ထားသင့်၏။ လက်သူကြွယ်တွင် ဝတ်ပါ။ ထို့ပြင် ဘယ်ဘက် လက်သူကြွယ်တွင် ငွေလက်စွပ်လေး တစ်ကွင်း၊ ရွှေလက်စွပ်လေး တစ်ကွင်းသာလျှင် (ငွေပေါ်ရွှေဆင့်) ဝတ်ကာ ဆောင်ထားသင့်၏။ လာဘ်ရွှင်ခြင်း၊ ငွေဝင်ခြင်း၊ ငွေမြဲခြင်းတို့ ဖြစ်တတ်၏။ ဂန္ဓာပန်းအဖြူ၊ ကြာပန်းအဖြူ၊ ကြာပန်းအနီ၊ နှင်းဆီပန်း ပန်းရောင်နှင့် စံပယ်ပန်းတို့ကို အလှထိုးခြင်း၊ ဘုရားပန်း ကပ်လှူခြင်းပြုပါ။ ကံပွင့် လာဘ်ပွင့်၍ စိတ်ချမ်းသာ စေတတ်၏။ အရေးတကြီး ကိစ္စကြုံက ၎င်းတို့ကို ဆောင်၍ဖြစ်စေ၊ ဘုရားစင်တွင် လှူ၍ဖြစ်စေ ဆောင်ရွက်က အထူးအောင်မြင်တတ်၏။       ကရကဋ်ရာသီဖွားတို့သည် ဘဝကို လမ်းဘေးရောက်နေသော အခြေအနေမျိုးမှ ပြန်လည် ထူထောင်ကာ ကြိုးစားပြီး တိုးတက် လာရတတ်၏။ ကရကဋ်ရာသီဖွားတို့သည် သူမတူအောင် ဆွဲဆောင်မှုရှိတတ်၏။ ဟန်ပန်အမူအရာ ပင်ကိုဓါတ်ခံ ညှို့အား ကောင်း၏။ ရိုးရိုးရှင်းရှင်းနှင့် အေးဆေးတည်ကြည်စွာ ကြိုးစားပေးဖို့လို၏။ သြဇာအာဏာပြည့်ဝသော ဟန်ပန်အမူအရာ ရုပ်သွင်တို့ကပင် ဘဝအောင်မြင်မှုအတွက် အထောက်အပံ့ဖြစ်တတ်၏။ သို့သော် ကရကဋ်ဖွားတို့ ဘဝတွင် ကံကြမ္မာ အလှည့်အပြောင်း၊ အကြောင်းမသင့်၍ နစ်နာချိန်၊ ကျရှုံးချိန်တို့တွင် အကူအညီရခဲ၏။ မကူညီသည့်အပြင် ဘဝတက်လမ်းကို နှောက်ယှက်သူ၊ ပိတ်ပင်သူများပင် ကြုံတတ်၏။ ကရကဋ်ရာသီဖွားတို့၏ ဘဝသည် အလွန် အထီးကျန်ဆန်တတ်၏။ ကိုယ့်ဒူးကိုယ်ချွန် ကြိုးစားပေးမှ မြင့်မားသော ဘဝကို ရရှိတတ်၏။ အောင်မြင်ကျော်ကြား၏။ မိတ်ဆွေကောင်း အလွန်ရှား၏။ ကိုယ့်အနီးအပါးတွင် လာခိုသူများသာ များတတ်၏။ ကိုယ်က အားကိုး၍မရ။ ကိုယ့်ဒူးကိုယ်ချွန် ကြိုးစားပါ။ ကရကဋ်ဖွားတို့သည် ပထမပိုင်းတွင် ဘာမှမယုံ လုပ်မှရသည်ုဟူသော ရုပ်ဝါဒကိုသာ လက်ခံတတ်၏။ ဘဝအလှည့်အပြောင်းကြုံပြီးမှ ဘာသာရေးကို အထူးသက်ဝင်ယုံကြည်ကာ အထူးလေ့လာ အားထုတ်တတ်၏။ ဘာသာရေးကြောင့် အောင်မြင်တတ်၏။ (၁၊ ၂၊ ၄၊ ၇) ဂဏန်းများဆောင်ပါ။ အနီရင့်ရောင် ရှောင်ကာ အထူးအားဖြင့်

(၁) အငြိုးအတေးထားပြီး ကလဲ့စားချေတတ်သော အစွန်းရောက်စိတ်ကို ပယ်ပါ။
(၂) ကိုယ်ကိုယ်တိုင်ရရှိသော စိတ်ကူးကောင်း အကြံကောင်းများကို အကျိုးမဲ့ ရှောက်ပြောခြင်း မပြုဘဲ လက်တွေ့အကောင်အထည်ဖော်ပါ။
(၃) မိတ်ဆွေ၊ ဆွေမျိုးတို့အပေါ် အနွံတာခံပြီး ပေါင်းသင်းပါ။ ကင်းကွာမနေပါစေနှင့်။ 
(၄) ဘာသာရေးအထူးဖက်တွယ်ပါ။ ထို့အတူ မမြင်အပ်သော နာမ်လောကပိုင်းနှင့် စပ်ယှဉ်၍ သဘာဝကျကျ လက်ခံကာ မေတ္တာ ဘာဝနာပွားများပါ။ ထိုကဲ့သို့ အားနည်းချက်၊ အားသာချက်တို့ကို ပြုပြင်ခြင်း၊ ကြိုးစားခြင်းတို့ဖြင့် ကရကဋ်ဖွားတို့၏ ဘဝတွင် အောင်မြင်ခြင်း၊ ပြည့်စုံခြင်းတို့ ရရှိနိုင်မည် ဖြစ်ပေသတည်း။

အားလုံးသတ္တဝါချမ်းသာပါစေ။


သက်နှင်းဆွေ-ပုပ္ပါး",
"imagelink":"https://i.pinimg.com/736x/d7/91/79/d7917922f43dd6a5436643cb04c1bd7f.jpg",
"videolink":"",
"notetext":"",
"openlink":""
},
{
"title":"မေထုန်ရာသီ",
"subtitle":"(မေ ၂၂ မှ ဇွန် ၂၁_နယုန်လ)",
"sirname":"သက်နှင်းဆွေ-ပုပ္ပါး",
"book":"မေထုန်ရာသီ။

မေထုန်ရာသီဖွားများသည် မြန်မာလ နယုန်လတွင် မွေးဖွားသူများ (နှစ်စဉ် မေလ (၂၂) ရက်မှ ဇွန်လ (၂၁) ရက်အတွင်း မွေးဖွားသူများဖြစ်သည်။ ဤရာသီခွင်သည် (၁၂) လရာသီစက်ဝန်း၏ တတိယမြောက် ရာသီခွင်ဖြစ်၏။ ကောင်းကင်မှ ကြယ်ပွင့်များ၏ ပုံသဏ္ဍာန်တွင် ယောက်ျားပျိုနှင့် မိန်းမပျို ယှဉ်တွဲနေသည့် ပုံသဏ္ဍာန်ဖြစ်သည်။ မေထုန်ရာသီဟု ခေါ်တွင်ကြ၏။ ဓါတ်သဘာဝအားဖြင့် ဝါယောဓါတ် ဆောင်၏။ ဓါတ်ဖိုဖြစ်၏။ ညဥ့်ရာသီဟု သတ်မှတ်ကြ၏။ ဗုဒ္ဓဟူးဂြိုလ်ပိုင်စိုးသော ရာသီခွင်ဖြစ်သည်။ နှစ်စဉ် မေလ(၂၂)ရက်မှ ဇွန်လ (၂၁)ရက်အတွင်း မွေးဖွားသူများသည် မေထုန် ရာသီဖွားများဖြစ်၏။ ထိုသို့ မွေးရက် အတိအကျမသိဘဲ (နယုန်လ) အတွင်း မွေးဖွားသူများ အားလုံးသည်လည်း မေထုန်ရာသီဖွားများဟု တစ်ထစ်ချသတ်မှတ်ကာ အောက်ပါဖြစ်စဉ်များကို မှတ်သား၍ ရှောင်သင့် ဆောင်သင့်ပေ၏။

“မေထုန်ရာသီဖွားများ၏ ပင်ကိုယ် သဘာဝနှင့် အကျင့်စရိုက် လက္ခဏာများ။”

မေထုန်ရာသီဖွားများသည် ဘာမဆို စိတ်ဝင်စားတတ်၏။ မိတ်ဖွဲ့ကောင်း၏။ အပေါင်းအသင်း အလွန်မက်၏။ အပေါင်းအဖော်နှင့် နေရမှပျော်တတ်၏။ စိတ်ထိခိုက်လွယ်၏။ အငမ်းမရ ဖြစ်တတ်၏။ တဇွတ်ထိုးလုပ်တတ်၏။ စိတ်နှစ်ခွရှိ၏။ ဘယ်ကိစ္စမဆို စိတ်ဒွိဟနှင့် ဆုံးဖြတ်ရ ခက်နေတတ်၏။ သို့သော် အသိဉာဏ်ထက်မြတ် ကြ၏။ ယောက်ျားပီသသော စိတ်ဓါတ်ရှိ၏။ မေထုန်ရာသီဖွားများ အမျိုးသမီးများမှာလည်း ထက်မြတ်ကြ၏။ ယောက်ျားဆန်၏။ မလိမ်တတ် မညာတတ်။ ဘယ်အခက်အခဲ မျိုးကိုမှ နောက်မဆုတ်တတ်။ လွတ်လပ်မှုကို မြတ်နိုး၏။ စည်းကမ်း၊ ဘောင်တို့ကို လုံးဝမကြိုက်၊ အထူးလွတ်လပ်လို၏။ ငွေကိုပြင်းထန်စွာရှာတတ်၏။ လောင်းကစားဘက် ရောက်သွားတတ်၏။ သူဌေးဖြစ် ခွေးဖြစ်ကြံတတ်၏။ သုံးစရာရှိက သုံးပစ်တတ်၏။ ကုန်သွားကလည်း မနှမြောတတ်။ ရွှေတစ်နေ့ ငွေတစ်နေ့ဖြစ်၏။ မေထုန်ရာသီဖွားတို့သည် လောဘကြီးတတ်၏။ အတွေးအခေါ် ဉာဏ်ထက်သလောက် အစွန်းရောက်တတ်၏။ အပြုသမား ဖြစ်လျှင်လည်း သူများထက်ပို၍ ထူးခြားစွာ အများကောင်းကျိုး ဆောင်ရွက်တတ်၏။ အပြုသမားမဖြစ်က အဖျက်သမားကြီး ဖြစ်တတ်၏။ လောင်းကစားမှုကို အထုံဝါသနာ အစွဲကြီးစွာ ပါလာတတ်ပြီး တစ်ချီကောင်း ပွပေါက်ကြံတတ်၏။ သစ်လွင်တောက်ပမှု၊ သန့်ရှင်းသန့်ရပ်မှုကို နှစ်သက်၏။ သူတစ်ပါးအပေါ် အယုံအကြည်နည်းပါး၏။ အမြဲတမ်း စရိုက်နှစ်မျိုး ဖြစ်နေတတ်၏။ ဘာသာရေးတွင် ပါရမီထူးတတ်ပြီး အနာဂတ်ကို ကြိုတင် ဟောကိန်း ထုတ်နိုင်စွမ်းသော ပါရမီထူးရှိ၏။ စိတ်မြန်၊ ကိုယ်မြန်ရှိ၏။ သူတစ်ပါးမတွေးသော ရှုထောင့်မှ ထူးခြားထက်မြက်စွာ တွေးတတ်ပြီး ချက်ချင်းထလုပ်တတ်၏။ အပေါ်ယံ သိမ်မွေ့သလောက် အတွင်းစိတ်မာကြော ခိုင်ခန့်၏။ မဟုတ်မခံ မာနကြီး၏။ သူတစ်ပါးတို့အတွက် ပြဿနာ၊ အခက်အခဲများ ရင်ဆိုင်ရခြင်းမျိုး မကြာခဏ ကြုံတတ်၏။ စိတ်မြန်ကိုယ်မြန် လုပ်ခြင်းကို အမြဲရှောင်ပါ။ မေထုန်ရာသီဖွားတို့သည် အဖော်အပေါင်းကို နှစ်သက်သော်ငြား သူတစ်ပါးတို့အပေါ်တွင် သံသယစိတ်၊ မယုံကြည်သော စိတ်ကြောင့် တစ်ကိုယ်တည်း အထီးကျန်စွာနေတတ်၏။ အလုပ်တစ်ခု မပြီးစီးမီ နောက်ထပ်တစ်ခုကို ရွေးချယ်ရန် ပေါ်လာတတ်၏။ သူတစ်ပါးအပေါ် အလွယ်တကူ မယုံတတ်သော်လည်း ယုံမိပြီဆိုက ထိုသူပြောသမျှ အမှားကိုပင် အမှန်ထင်ကာ ယုံတတ်၏။ ကိစ္စတစ်ခုဖြစ်လာက အနီးကပ်လူပြောသမျှ ယုံမိတတ်၏။ ဘဝတွင် ကိုယ်ကျိုး သက်သက်မကြည့်၊ စိတ်လိုက်မာန်ပါ ထင်ရာစိုင်းတတ်ခြင်း၊ အများအတွက် ဆောင်ရွက်နိုင်ခြင်းတို့သည် မေထုန်ရာသီဖွားတို့၏ သဘာဝများသာဖြစ်၏။

“မေထုန်ရာသီဖွား၏ အချစ်ရေး(အိမ်ထောင်ရေးနှင့် ဘဝတည်ဆောက်မှုများ)။”

မေထုန်ရာသီဖွားတို့သည် အလှအပမက်၏။ အပျော်အပါးမက်၏။ အချစ်ရေးတွင် အရူးအမူး ချစ်တတ်ကြ၏။ အပြောင်းအလဲမြန်တတ်ကြ၏။ မေထုန်ရာသီဖွား မိန်းကလေးများသည် အချစ်ကို ကစားသဖွယ် သဘောထားကြ၏။ မျက်နှာများတတ်ကြ၏။ အချစ်ရေးတွင် လိမ္မာပါးနပ်စွာဖြင့် အချစ်ဇာတ်လမ်းများ ဖန်တီးတတ်ကြ၏။ ထို့ကြောင့် အချစ်ရေး၊ အိမ်ထောင်ရေးသာယာပြီးမှ မထင်မှတ်ဘဲ ကွဲတတ်ကြရ၏။ သို့သော် မေထုန်ရာသီဖွား အများစုသည် တကယ်ချစ်မိက ဘာမှမမြင်လောင်အောင် ချစ်တတ်ကြ၏။ အနုပညာဝါသနာကြီးပြီး ဘဝကို စိတ်ကူးယဉ်ဆန်စွာ လှုပ်ရှားတတ်၏။ မေထုန်ရာသီဖွားများသည် ပတ်ဝန်းကျင်ကို ဆွဲဆောင်နိုင်ဖို့ အမြဲကြိုးစား နေတတ်ကြ၏။ ထုံးတမ်းစဉ်လာတို့ကို သိပ်လက်မခံကြ။ လွပ်လပ်စွာ၊ ပျော်ရွှင်စွာ နေထိုင်ကြ၏။ ခေတ်မီသော အတွေးအခေါ်တို့နှင့် ခေတ်မီစွာ ကျင့်သုံးတတ်၏။ ချစ်လိုက် မုန်းလိုက်နှင့် နားလည်ရအလွန်ခက်၏။ စကားတတ်၏။ လျှို့ဝှက်သိပ်သည်းစွာ ပြောဆိုတတ်၏။ တစ်ခါတစ်ရံ အုံ့ပုန်းချစ်နှင့် ချစ်နေတတ်၏။ မေထုန်ဖွား အမျိုးသားကော၊ အမျိုးသမီးများပါ အိမ်ထောင်ပြုပြီးမှ ခြေငြိမ်တတ်၏။ အချို့အမျိုးသမီးတို့မှာ အိမ်ထောင်ပြု ပြီးသည်အထိ အိမ်ထောင်ရှင်မဆန်ဘဲ၊ အလှအပ အပျော်မက်နေတတ်သေး၏။ မေထုန်ဖွားအားလုံး ကိုယ့်ကိုဦးဆောင်နိုင်မည့်၊ ညွှန်ကြားနိုင်မည့် အိမ်ထောင်ဖက်ကိုသာ ရွေးချယ်သင့်ကြ၏။

“မေထုန်ရာသီဖွားတို့၏ အလုပ်အကိုင်နှင့် စီးပွားရေး အနေအထားများ။”

မေထုန်ရာသီဖွားတို့၏ ထူးခြားချက်မှာ ဘဝအစကတည်းက အကြောင်းကြောင်းကြောင့် အထီးကျန်ဆန်သော ခံစားမှုရှိနေခဲ့တတ်ကြ၏။ သို့သော် ဘဝအစကတည်းက ပြည့်စုံမှု၊ ကြွယ်ဝမှုတို့ ဖြစ်နေတတ်ကြ၏။ ဘဝတူလူတန်းစားထဲတွင် မေထုန်ဖွားတို့သည် ပြည့်စုံသူများဖြစ်တတ်ကြ၏။ ဉာဏ်ထက်ခြင်း၊ ဇွဲကောင်းခြင်းတို့နှင့်အတူ သာမန်သူတို့ထက်ပို၍ စွမ်းရည်ပြည့်ဝနေတတ်၏။ သူတစ်ပါးတို့ထက် နှစ်ဆပို၍စွမ်းဆောင်နိုင်ကြ၏။ စိတ်ဒွိဟဖြစ်ခြင်း၊ အလုပ်အမျိုးမျိုး ပြောင်းလုပ်ခြင်း၊ အလုပ်နှစ်ခု ပြိုင်တူလုပ်ခြင်း ဆင်ခြင်သင့်၏။ သူတစ်ပါးအပေါ် သံသယကြီးသလောက် ယုံမိလျှင် ပုံအပ်ခြင်း ရှောင်သင့်၏။ ထင်ရာဇွတ်လုပ်ခြင်း ရှောင်သင့်၏။ ကိုယ့်ဒူးကိုယ်ချွန် အောင်မြင်မည်။ လူမျိုးခြားတို့နှင့် ဆက်စပ်၊ ဆက်စပ်ပြီး အောင်မြင်တတ်၏။ ဘဝတွင် ခက်ခဲစွာ ရုန်းကန်ယူရမည် ဟူသော လွဲမှားသည့် အတွေးများကို ဖယ်ထားပါ။ လွတ်လပ်ပေါ့ပါးစွာ ယုံကြည်စိတ်ဖြင့် လုပ်ရင်း လွယ်ကူစွာ အောင်မြင် တတ်ကြ၏။ လက်လွယ်ခြင်း၊ လက်ဖွာခြင်း ရှောင်ပါ။ လောင်းကစားနှင့် ဖြတ်လမ်းစီးပွား မှန်သမျှရှောင်ပါ။ အလုပ်နှစ်ခု တွဲလုပ်ရမည်။ ပိုင်ပိုင်နိုင်နိုင် ရွေးချယ်ပြီးမှလုပ်ပါ။ ငွေရှာ၍လွယ်မည်။ ဖက်စပ်လုပ်ငန်း ကောင်းကျိုးပေးမည်။ လုပ်ငန်းတစ်ခု မပြီးပြတ်မီ အခြားလုပ်ငန်းတစ်ခုလုပ်ရန် အခြေအနေမျိုး မကြာခဏကြုံမည်။ သတိပြုပါ။ ဘဝတွင် အတက်အကျများစွာ ကြုံတတ်၏။ ကုမ္ပဏီအလုပ်၊ မန်နေဂျာအလုပ်၊ ဖက်စပ်လုပ်ငန်း၊ အဝတ်အထည်လုပ်ငန်း၊ တေးသံသွင်းဆိုင်၊ အနုပညာလုပ်ငန်းများ၊ စာပေ၊ ဂျာနယ်၊ သတင်းထောက်အလုပ်များ အထူး ကောင်းကျိုးပေးတတ်၏။ အထူးမှာ မေထုန်ဖွားတို့သည် အတတ်ပညာတစ်ခု ထူးချွန်ကာ နိုင်ငံခြားအထိရောက်ရှိ တိုးတက်သွားတတ်၏။ ဘာမဆိုပြတ်သားစွာ ရွေးချယ်သင့်၏။ လိုက်နာသင့်သောသူ၏ အကြံဉာဏ်ကို မာနကင်းစွာ အကြံယူလိုက်နာသင့်၏။ မနာလိုမှု၊ ဝေဖန်မှုများ အမြဲသည်းခံပါ။ ခေါင်းမမာပဲ တည်ကြည်စွာ ကြိုးစားပါ။ အထူးအောင်မြင်သွားပါအံ့။ ထို့အပြင် မေထုန်ရာသီဖွားတို့သည် ဝါသနာပါ၍ ဆေးပညာ လိုက်စားခဲ့ပါက မျက်စိ၊ နား၊ နှာခေါင်း၊ လည်ချောင်းရောဂါ၊ ခွဲစိပ်ပါရဂူကြီးများ ဖြစ်တတ်လေ၏။ စာရေးဆရာဘက်တွင် အချစ်ရသစာပေဖြင့် အထူးအောင်မြင်နိုင်၏။ မည်သို့ပင်ဖြစ်စေ မေထုန်ရာသီဖွား အများစုသည် မည်သည့်လုပ်ငန်းပဲ လုပ်လုပ် လွယ်ကူစွာဖြင့် စီးပွားဖြစ်ထွန်းသူများသာ ဖြစ်တတ်ချေ၏။ ငွေကံပွင့်သူများဟု ဆိုရမည်သာဖြစ်ချေ၏။

“မေထုန်ရာသီဖွားတို့၏ ဘဝတစ်သက်တာ ကျန်းမာရေးအနေအထားများ။”

မေထုန်ရာသီဖွားတို့သည် ကျန်းမာရေးနှင့် ပတ်သက်၍ အထူးသတိပြုသင့်သည်မှာ ဘာရောဂါမှ မဖြစ်သေးဘဲ အထူးစိုးရိမ် နေတတ်ခြင်းပင် ဖြစ်၏။ သို့သော် တစ်ခါတစ်ရံတွင် ထင်သလို ပြုမူနေထိုင်ခြင်း၊ အပျော်အပါး၊ လောင်းကစားဘက်တွင် များခြင်းတို့ကြောင့် ကျန်းမာရေးထိခိုက်တတ်၏။ အထူးသဖြင့် အတွေးလွန်သဖြင့် အိပ်မပျော်သောရောဂါ ရတတ်၏။ ဝမ်းဗိုက်နှင့် အူလမ်းကြောင်းတွင် ရောဂါရတတ်၏။ သွေးလုံး လေလုံးရောဂါ ရတတ်၏။ ထို့အပြင် လည်ပင်း အကျိတ်ရောဂါနှင့် ဦးနှောက်အာရုံကြော ရောဂါတို့ ဖြစ်တတ်၏။ သို့သော် မေထုန်ရာသီဖွားတို့သည် ရောဂါကြီးကြီးမားမား ဖြစ်ခဲပါသည်။ ကျန်းမာရေးအတွက် မေထုန်ရာသီဖွား အားလုံးတို့သည် အသက်ရူလေ့ကျင့်ခန်း (အာနာပါနကို အမြဲတမ်း ပြုလုပ်သွားသင့်၏။ မုန်လာ၊ ပေါင်မုန်၊ ကွေကာအုပ်တို့ကို ဓါတ်စာအဖြစ် မပြတ် စားသောက်ပေးသင့်၏။ အထူးသဖြင့် သစ်ချသီး၊ မင်းဂွတ်သီး စသော အခွံမာသောအသီးများကို များများစားသောက်ပေးခြင်းဖြင့် ကျန်းမာရွှင်လန်း နေတတ်ကြပေသည်။ မေထုန်ဖွားတို့သည် အစားအသောက် ကျူးခြင်းကိုတော့ ဆင်ခြင်သင့်၏။

“မေထုန်ဖွားတို့၏ ဘဝသက်တာအတွက် သတိပြုစရာ ဘေးဥပါဒ် အန္တရာယ်များ။”

 မေထုန်ရာသီဖွားတို့သည် သဘာဝ အန္တရာယ်အားဖြင့် မြေပြိုခြင်း၊ တောင်ပြိုခြင်း၊ တွင်းပြိုခြင်း၊ ရုတ်တရက် သစ်ပင် သစ်ကိုင်းပိခြင်းတို့ ခံရတတ်၏။ ခံရတတ်သည် ဆိုသော်လည်း မေထုန်ရာသီဖွားအားလုံး ဤသို့ ဖြစ်တတ်သည်ဟု မဆိုလိုပါ။ မေထုန် ရာသီဖွားတို့အနက် ထိုသို့ရေမြေသဘာ၀ တောတောင်တွင် နေထိုင်သူများ၊ ထိုသို့သော အနေအထားများသို့ သွားလာ လုပ်ကိုင်ရသူများသည် အခြားရာသီဖွားတို့ထက် ပိုပြီးသတိရှိရန်သာ ဆိုလိုသည်။ ဥပမာ မေထုန်ဖွား တို့အနက် ကျောက်တူးခြင်း၊ ရွှေတူးခြင်း၊ သဲကျင်းတူးခြင်း၊ သစ်လုပ်ငန်းလုပ်ငခြင်း စသည်ဖြင့် ဆက်စပ်နေသူများ သတိဝီရိယထား ဆင်ခြင်ရန်မျှသာဖြစ်၏။ မေထုန်ရာသီဖွားတို့၏ ဘဝကံကြမ္မာ အနိမ့်အမြင့် အခြေအနေများ မေထုန်ရာသီဖွားတို့သည် အများအားဖြင့် စိတ်အတက်အကျမြန်၏။ တစ်ချီကောင်း ပွပေါက်ကြံတတ်သည်။ ယုံကြည်ရာ စွတ်လုပ်တတ်၏။ ထို့ကြောင့် ထိုသူတို့၏ ဘဝသည်လည်း အတက်အကျမြန်၏။ ရွှေတစ်နေ့ ငွေတစ်နေ့ ဖြစ်နေတတ်၏။ အိမ်ထောင်ရေးတွင်လည်း သာယာနေပြီးမှ ရုတ်တရက် ပြိုကွဲသွားတတ်၏။ အပြောင်းအလဲမြန်၏။ ဆန်းသစ်မှုကို လိုလား၏။ ခေါင်းမာစွာ တဇွတ်ထိုးလုပ်တတ်၏။ သူတစ်ပါးအတွက်လည်း စွန့်လွှတ်ရဲ၏။ ကိုယ်တိုင်လည်း စွန့်လွှတ်ရဲ၏။ ကြိုက်သည်ဖြစ်စေ မကြိုက်သည်ဖြစ်စေ မှန်ရာကိုပြောတတ်၊ လုပ်တတ်လွန်းသဖြင့် အကျိုးစီးပွား ထိခိုက်တတ်၏။ ငွေကြေးအထူးကံကောင်းတတ်၏။ မထင်မှတ်သော အမွေအနှစ်၊ ထီပေါက်စသော ပွပေါက်များကြုံပြီး ထိပ်သို့ ရောက်သွားတတ်၏။ အသင်းအဖွဲ့၊ ကုမ္ပဏီတို့တွင် နေရာကောင်းရသွားပြီး ကြီးပွားသွားတတ်၏။ မေထုန်ရာသီဖွားအများစုသည် မိဘ၊ ဆွေမျိုး အထောက်အပံ့ရမှု နည်းတတ်ပြီး ကိုယ်ထူးကိုယ်ချွန် ရပ်တည် အောင်မြင်တတ်ကြသည်။ ဆွေမျိုးများထက် သူတစိမ်း၊ လူမျိုးခြားကောင်းကျိုးခံစားရပြီး ကြီးပွားတတ်၏။ အသက် (၂၀)၊ (၂၅)၊ (၂၈)၊ (၃၀)၊ (၃၃)၊ (၃၇)၊(၄၀)၊ (၄၅)၊ (၅၀)၊ (၅၅)၊ (၆၀)၊ (၆၃) နှစ်များတွင် ဘဝတိုးတက်မှု အခွင့်အလမ်းများ ကြုံတတ်၏။ သို့သော် မေထုန်ဖွားတို့၏ ဘဝတွင် သူတစ်ပါးတို့၏ မနာလိုမှု၊ ဝေဖန်မှု၊ တိုက်ခိုက်မှုတို့ကို မကြာခဏခံရတတ်၏။ ချီးမွမ်းမှုထက် ကဲ့ရဲ့မှုပြုလိုသူများသာ များ၏။ အသက်(၂၁)နှင့် (၃၀) တို့တွင် မထင်မှတ်သော အခိုက်အညံ့ ဝင်တတ်၏။ အသက် (၂၆) တွင် ရောဂါ ကြီးမားစွာ ရတတ်၏။ အသက် (၇၂) တွင် ကျန်းမာရေး အထူးဂရုပြုသင့်သည် အများကောင်းကျိုး၊ မိဘဆွေမျိုးကောင်းကျိုး ဆောင်ရွက်၍ ကိုယ့်ဘဝ တိုးတက်တတ်၏။ ယခုတင်ပြခဲ့သည်များမှာ ယေဘုယျမျှသာ ဖြစ်သော်လည်း ထိုနှစ်များကိုမူ သတိပြု သင့်လှပေ၏။

“မေထုန်ရာသီဖွားတို့၏ ဘဝတိုးတက် အောင်မြင်စေရန် လိုက်နာကျင့်သုံးဖွယ်ရာများနှင့် အဆောင်၊ အရောင်များ။”

မေထုန်ရာသီဖွားတို့သည် ရိုးရိုးရှင်းရှင်း နေထိုင်ခြင်းဖြင့် သူတစ်ပါးတို့ကို လွှမ်းမိုး ဆွဲဆောင်နိုင်စွမ်း ရှိကြသည်။ လူအများကြားတွင် ထင်ပေါ်သော မူဟန်ရှိသူများ ဖြစ်ကြ၏။ လည်တိုင်နှင့် ပခုံး၊ လက်မောင်းတို့သည် သူမတူအောင် တင့်တယ် လှပတတ်၏။ ထက်မြက်သောစရိုက်၊ နွဲ့နှောင်းသော မူဟန်တို့ဖြင့် ညှို့ဓါတ်အားကောင်းတတ်ကြ၏။ ရိုးရိုးရှင်းရှင်းနှင့် တည်ငြိမ်ခန့်ငြားစွာ နေထိုင်၊ ဝတ်ဆင်၊ ပြောဆိုပေးခြင်းဖြင့် ထူးခြားသောည အောင်မြင်မှုများရတတ်၏။ ဆန်းပြား ရှုပ်ထွေးမှုများကို ရှောင်ပါ။ အထူးသဖြင့် မေထုန်ဖွား အမျိုးသမီးများ ယောက်ျားဝတ် ရှပ်အင်္ကျီ၊ ဘောင်းဘီတို့နှင့် အလွန်လိုက်ဖက်တတ်၏။ မျက်လုံး၊ မျက်ခုံး၊ နှာတံ၊ နှုတ်ခမ်းနှင့်တကွ နဖူးပြင်ပါ တင့်တယ်တတ်၏။ အားပါးတရရယ်မောခြင်း၊ ခြေလက်လှုပ်ရှားပြောဆိုခြင်း ရှောင်ပါ။ ဘွင်းဘွင်းနှင့် ဗြောင်ကျကျ ပြောဆိုခြင်း ရှောင်ပါ။ အပွင့်သေး၊ အကွက်သေး၊ ဗြောင်အရောင် အဝတ်အစားများ၊ သေးမျှင်သော ဆွဲကြိုး၊ လက်စွပ်နည်းနည်းသာ ဝတ်ခြင်းတို့ ပြုပါ။ ခုတစ်မျိုး တော်ကြာတစ်မျိုး စိတ်အပြောင်းအလဲမြန်ခြင်း ရှောင်ပါ။ လူတစ်ယောက်တည်းနှင့် နှစ်ယောက်စာ စွမ်းဆောင်နိုင်သော စွမ်းရည်ရှိ၏။ အထူးကြိုးစားပါ။ ဖြတ်လမ်းစီးပွား ရှောင်ပါ။ မေထုန်ဖွားတို့သည် အပေါင်းအဖော် မက်မောသော်လည်း အခြေအနေအရ တစ်ယောက်တည်းနေရသော အခါမျိုးတွင်လည်း ပင်ပန်းစွာ ရုန်းကန်၍ တိုက်ခိုက်ပြောဆို၍ ရင်ဆိုင်မည်ဆိုသော ရန်လိုစိတ်ပယ်ပါ။ အေးအေးဆေးဆေးပဲဟု သဘောထား၍လုပ်ပါ။ မယုံသင်္ကာစိတ်၊ စိတ်အားငယ်စိတ်တို့ကို ပယ်ပါ။ ဘယ်ကိစ္စမဆို ရဲရဲဝံ့ဝံ့နှင့် အေးဆေးတည်ငြိမ်စွာ ပြောဆိုဖြေရှင်းပါ။ လုပ်ကိုင်ပြုမူပါ။ အထူးသဖြင့် မေထုန်ဖွားတို့သည် အဖြူရောင်၊ ငွေရောင်၊ အဝါနုရောင်၊ ဆင်စွယ်ရောင်တို့ကို အထူးဆောင်ပါ။ အနက်၊ အညို ရှောင်ပါ။ စိန်ကို ပလက်တီနနှင့်ကွင်းပြီး လက်စွပ်ဝတ်ပါ။ မေထုန်ဖွား အမျိုးသမီး၊ အမျိုးသားအားလုံး ပလက်တီနမ်နှင့် ဖြစ်စေ၊ ရွှေနှင့် ဖြစ်စေ စိန်ကို လက်စွပ်ကွင်းပြီး လက်ခလယ်တွင် ဝတ်ဆင်ထားပါ။ ကျောက်အဖြူ၊ အဝါကိုလည်း ဝတ်နိုင်၏။ ထို့အပြင် လက်သူကြွယ်တွင်လည်း ဝတ်နိုင်၏။ ရွှေသက်သက်ထက် ရွှေအခံတွင် ပလက်တီနမ် အနားကွပ်၍ လက်စွပ်ကွင်းဝတ်ပါ။ သေးမျှင်သော ရွှေဆွဲကြိုး၊ ရင်ထိုး၊ နားကပ်တို့ကိုလည်း ဝတ်နိုင်၏။ ပလက်တီနမ်ဖြင့် ပြုလုပ်သော လိပ်ပြာရင်ထိုးကလေး ဆောင်နိုင်၏။ မေထုန်ဖွားအမျိုးသားများ ကြောင်ကျောက်ကို ရွှေနှင့်ကွင်းပြီး လက်ညှိုးတွင် ဝတ်ဆင်ထားပါ။ နှင်းဆီပန်းကို အထူးဆောင်နိုင်၏။ နှင်းဆီပန်းအဝါ၊ အဖြူလာဘ်ကောင်း၏။ ဗုဒ္ဓဟူးနေ့တွင် စတင်ဆောင်ရွက်နိုင်၏။ (၂၊ ၅၊ ၆၊ ၉) ဂဏန်းများ ကောင်းကျိုးပေး၏။ (၅) ဂဏန်း အကောင်းဆုံးဖြစ်၏။ နှစ်စဉ် စက်တင်ဘာ(၂၁)မှ အောက်တိုဘာ (၂၀) အတွင်း၊ ဖေဖော်ဝါရီ (၂၂)မှ မတ် (၂၀) အတွင်း၊ မတ် (၂၁) မှ ဧပြီ (၁၉) အတွင်း လုပ်ငန်းစတင်ခြင်း၊ ထီထိုးခြင်းများ ပြုသင့်၏။ အရောင်နုများကိုသာ ဦးစား ပေးသင့်၏။ အနှစ်ချုပ်ဆိုရသော် မေထုန်ရာသီဖွားတို့သည် အပျော်အပါး လောင်းကစား အထူးရှောင်ခြင်း၊ ဌာနစွဲ လူမျိုးဝါဒစွဲ ရှောင်ခြင်း၊ သူတစ်ပါးကျေးဇူး သိတတ်ခြင်း၊ သူတစ်ပါးစကား အလွယ်တကူမယုံခြင်း၊ အရွဲ့တိုက် စွတ်လုပ်ခြင်းကို ရှောင်ခြင်း၊ အရေးတကြီး ကိစ္စတို့ ဆောင်ရွက်ကာနီးတိုင်း အားကိုးထိုက်သူ၏ အကြံဉာဏ်ကို လေးလေးနက်နက် ခံယူခြင်းတို့ဖြင့် ကိုယ်ပိုင် အသိပညာ၊ အတတ်ပညာတို့ကို ထိထိမိမိသုံးစွဲကာ အထွတ်အထိပ်ရောက်အောင် အောင်မြင်မှု၊ ကြီးပွားမှုတို့ကို ရယူနိုင်မည် ဖြစ်ပေသတည်း။

အားလုံးသတ္တဝါချမ်းသာပါစေ။

သက်နှင်းဆွေ-ပုပ္ပါး",
"imagelink":"https://i.pinimg.com/736x/1c/f3/18/1cf3187e999fdfa0e2a294f2d870d0c0.jpg",
"videolink":"",
"notetext":"",
"openlink":""
},
{
"title":"ပြိဿရာသီ",
"subtitle":"(ဧပြီ (၂၁) မှ မေ (၂၁)_ ကဆုန်လ)",
"sirname":"သက်နှင်းဆွေ-ပုပ္ပါး",
"book":"ပြိဿရာသီဖွား။

(နှစ်စဉ်ကဆုန်လအတွင်း မွေးဖွားသူများသည် ပြိဿရာသီဖွားများဖြစ်သည်။ ထို့အပြင် နှစ်စဉ် ဧပြီ (၂၁)ရက်မှ မေ (၂၁)ရက်အတွင်း မွေးဖွားသူများ သည်လည်း ပြိဿရာသီဖွားများပင် ဖြစ်ပေသည်။ ထိုရက်အပိုင်းအခြားကို အတိအကျ သိသူ များသည်လည်းကောင်း၊ ၎င်းအပိုင်းအခြားကို အတိအကျမသိဘဲ ကဆုန်လတွင် မွေးဖွားသူများလည်း ပြိဿရာသီဖွား များဟုပင် မှတ်ယူပြီး ဘဝတစ်သက်တာ တစ်လျှောက်တွင် အောက်ပါဖြစ်စဉ်များ ဖြစ်ပွားနိုင်သည်ဟု ယေဘုယျ ခြုံငုံ၍ လေ့လာမှတ်သားကာ ဆောင်ခြင်း၊ ရှောင်ခြင်းတို့ပြုသင့်ပေသည်။)

“ပြိဿရာသီဖွားများ၏ ပင်ကိုယ်စရိုက် သဘာဝနှင့် အကျင့်လက္ခဏာများ။”

ပြိဿရာသီဖွားများသည် တည်ကြည် အေးဆေးသူများဖြစ်သည်။ ဖြောင့်မတ်၏။ အလွန်သစ္စာရှိ၏။ ထို့ပြင် အလွန်သံယောဇဉ် ကြီးမားတတ်ကြ၏။ အနုပညာပါရမီ ဓါတ်ခံကြီး၏။ အလွန် ညှို့ဓါတ်အားကောင်း၏။ တစ်ခုမဟုတ် တစ်ခုဖြင့် လူအများ၏ ချစ်ခင်ကြည်ညိုခြင်းကိုခံရတတ်၏။ ဘေးလူတွေကချစ်ခင်၏။ စန်းပွင့်၏။ အလှအပ၊ အသန့်အပြန့်ကြိုက်၏။ စိတ်ကူးယဉ်တတ်၏။ အထူးသဖြင့် ပြိဿရာသီဖွားများသည် ဘဝတွင် ကြည်နူးလွမ်းဆွတ်ဖွယ်ရာ အနေအထားများကို များစွာကြုံခဲ့တတ်ကြပေ၏။ အလွမ်းဓါတ်ခံရှိ၏။ လူပေါင်းဆန့်၏။ အကောင်းကြိုက်၏။ ကောင်းပေ့ဆိုသည့် အသုံးအဆောင်များကိုသာ သုံးချင်၏။ ငွေအသုံးကြမ်း၏။ ဘယ်ကိစ္စမဆို ဆန်းစစ်လေ့လာကာ ဆုံးဖြတ်ချက် ခိုင်ခိုင်ချပြီးမှ စတင်လုပ်ကိုင်တတ်၏။ နူးညံ့သိမ်မွေ့သလောက် ဒေါသထွက်လာကာ ဘာမှ မမြင်တော့လောက် အောင် ကမူးရှူးထိုး လုပ်တတ်၏။ ရဲရင့်တည်ကြည်၍ ထက်မြက်၏။ နံနက်စော အာရုဏ်ဦးအချိန်တွင် အသိဉာဏ် အထူးပွင့်တတ်၏။ ထိုအချိန်တွင် စိတ်ကူးကောင်းတွေ ပေါ်တတ်၏။ ပြိဿရာသီဖွားများသည် ခံစားချက်ပြင်းထန်၏။ ဘာမဆို အလေးအနက် ခံစားတတ်၏။ ကိစ္စတစ်ခုကို ဆုံးဖြတ်ပြီးက နောက်မတွန့်တမ်း လုပ်တတ်၏။ စည်းကမ်းတကျ စနစ်တကျ လုပ်တတ်၏။ အချိန်နာရီ၊ ကတိသစ္စာကို အလွန်တန်ဖိုးထား၏။ ဖြောင့်မတ်၏။ ကတိပျက်က စိတ်ဆိုးတတ်၏။ စိတ်ဆိုးခဲသလောက် စိတ်ဆိုးလာက အသားတွေ တဆတ်ဆတ်တုန်လာကာ မျက်ရည်ပင် ကျလာတတ်၏။ အထူးသဖြင့် မိမိအပေါ်လိမ်လည် လှည့်ဖျားလာက လုံးဝ ခွင့်မလွှတ်တတ်။ သစ္စာမဲ့ခြင်းကို အလွန်ရွံ့မုန်း၏။ စကားပြောဆိုရာတွင် အေးတိအေးစက်နှင့် ချက်ကျကျ ပြောဆိုတတ်၏။ စကားလုံးများဖြင့် နာကျင်ခံခက်ဖြစ်အောင် ပြောဆိုနိုင်စွမ်း၏။ တစ်ခါတစ်ရံ ပြောပေါက်ဆိုပေါက် ကတ်တိကတ်ဖဲ့နိုင်၏။ သို့သော် ပြိဿရာသီဖွားတို့သည် အပေါ်ယံအားဖြင့် မာကျောသယောင် ရှိသော်လည်း အတွင်းစိတ်နူးညံ့၏။ ကိုယ့်အပေါ် သိမ်သိမ်မွေ့မွေ့ဆက်ဆံလာက အရာရာကို ခွင့်လွှတ်နိုင်တတ်၏။ အများအတွက် အနစ်နာခံတတ်၏။ အများကောင်းကျိုး ဆောင်ရွက်လို၏။ လောဘမကြီးဘဲ လုပ်စရာတွေကို ဇွဲဖြင့် တွန်းတိုက်လုပ်တတ်၏။ အရာရာအပေါ် ရိုးရိုးရှင်းရှင်းနှင့် နေထိုင်လုပ်ကိုင်တတ်၏။ ရှုပ်ရှုပ်ယှက်ယှက် ဘာမှမကြိုက်၊ သူတစ်ပါးကိစ္စ ဝင်မစွတ်ဖက်တတ်။ ထို့အတူ ကိုယ့်နေရာကို လာပတ်သက်ခြင်းမျိုးကိုလည်း မကြိုက်တတ်။ သို့သော် မိသားစု သံယောဇဉ်ကြီးမားကြ၏။ သွေးရင်းသားရင်း၊ မိတ်ဆွေရင်းတွေအတွက် အမြဲလိုလို ပေးဆပ်နေတတ်၏။ အနစ်နာခံနေတတ်၏။ သို့သော် ပြိဿရာသီဖွားများသည် တစ်ခါတစ်ရံ ဆင်ခြင်ဉာဏ်ကင်းစွာ မာန်မာနနှင့် ပြုမူမိတတ်၏။ ကိုယ့်ကိုယ်ကို အယုံလွန်ပြီး တဇွတ်ထိုးလုပ်မိတတ်၏။ ကိုယ့်ကိုယ်ကို အထင်ကြီးပြီး မိုက်ရူးရဲလုပ်မိတတ်၏။ မည်သို့ပင်ဖြစ်စေ ပြိဿရာသီဖွားတို့သည် ဝီရိယကြီးခြင်း၊ တိုးတက်ကြီးပွားရန် အမြဲကြံစည်နေတတ်ခြင်း၊ လူချစ်လူခင်များခြင်း၊ ကိုယ့်ကိုယ်ကို ရိုသေစွာ သန့်သန့်ခန့်ခန့် နေတတ်ခြင်းတို့ကြောင့် အမည်ကျော်ကြား အောင်မြင်ချမ်းသာသူများ ဖြစ်တတ်ပေ၏။ ပြိဿရာသီဖွားများ၏ အလုပ်အကိုင်နှင့် စီးပွားရေး အနေအထားများ ပြိဿရာသီဖွားတို့သည် ဘဝကို သူတစ်ပါးတို့ထက် ပို၍တန်ဖိုးထားသူများဖြစ်၏။ ဇွဲကောင်းကောင်းနှင့် ကြိုးစားတတ်ကြ၏။ အပင်ပန်းခံ၍ကြိုးစားကြ၏။ ဇွဲကောင်းကောင်းနှင့် ကြိုးစားကြ၏။ ထို့ကြောင့် သူတစ်ပါးတို့က ယုံကြည်ကိုးစားရသော ဘဝကိုပိုင်ဆိုင်တတ်ကြ၏။ စီးပွားလာဘ်မြင်၏။ ငွေရှာကောင်း၏။ ငွေသုံးကြမ်း၏။ မိတ်ကောင်းပေါ၏။ လုပ်ငန်းမရွေး လုပ်ဆောင်တတ်၏။ ဘဝတွင်သူတစ်ပါးက နှိမ်၍ဆက်ဆံခံရခြင်းကို မခံချင်စိတ်ဖြင့် ကြိုးစားတတ်၏။ ဘဝတွင်ထူးခြားစွာ ပြည့်စုံ ကြွယ်ဝတတ်ကြ၏။ ကတိသစ္စာ တည်ကြည်ခြင်းကြောင့် စီးပွားဖက်တို့၏ ယုံကြည်ခြင်းကို ခံရတတ်၏။ ဘဝတွင် ဒုတိယအရွယ်နှင့် တတိယအရွယ်တွင် စီးပွားပြည့်စုံတတ်၏။ အကြံဉာဏ်ကောင်းများ ပေါ်ထွက်လာတတ်သလို လက်တွေ့ အကောင်အထည် ဖေါ်မိ၍ ကြီးပွားချမ်းသာတတ်၏။ စီးပွားတက်ချိန်တွင် အပျော်အပါး ဖက်မိတတ်၏။ ကိုယ်ပိုင်စီးပွားရေး အလုပ်ကိုသာ လုပ်ပါ။ သူတစ်ပါးလက်အောက်ခံ မလုပ်သင့်ပါ။ ကိုယ့်စိတ်ကူးနှင့်သာ ရဲရဲလုပ်ပါ။ မည်သည့်အလုပ်မဆို စွဲစွဲမြဲမြဲလုပ်ပါ။ အလုပ်အမျိုးမျိုး ပြောင်းလုပ်ခြင်းကိုရှောင်ပါ။ ဤအချက်များသည် ပြိဿရာသီဖွားတို့ အထူးလိုက်နာသင့်သော အချက်များဖြစ်၏။ အထူးသဖြင့် စီးပွားရေးတွင် အားနာခြင်း၊ အာမခံခြင်း၊ ဆွေမျိုးများနှင့် ဆက်စပ်လုပ်ကိုင်ခြင်းတို့ကို အထူးရှောင်ပါ။ ပြိဿရာသီဖွားတို့သည် စာပေလုပ်ငန်းဖြင့် အထူးကောင်းကျိုးပေး၏။ အနုပညာလုပ်ငန်း၊ စာရေးဆရာ၊ နတ္ခတ်ဗေဒင်ပညာရှင်၊ ဆေးဝါးလုပ်ငန်း၊ လျှပ်စစ်ပစ္စည်း၊ စားသောက်ကုန်လုပ်ငန်းများကို လုပ်ကိုင်၍ ကြီးပွားနိုင်၏။ ထို့အပြင် စစ်ဘက်၊ သူနာပြု၊ ပန်းအလှစိုက်ပျိုးရောင်းချခြင်းတို့ဖြင့် အကျိုးအထူးပေး၏။ အထူးသဖြင့် ပြိဿရာသီဖွားတို့သည် အနုပညာလုပ်ငန်း၊ အလှအပဆိုင်ရာလုပ်ငန်းတို့ဖြင့် အထူး အောင်မြင်တတ်ပေသည်။

“ပြိဿရာသီဖွားများ၏ အချစ်ရေး အိမ်ထောင်ရေးနှင့် ဘဝတည်ဆောက်မှု အနေအထားများ။”

ပြိဿရာသီဖွားတို့သည် နှလုံးသား ခံစားမှုပြင်းထန်၏။ ကဗျာဆန်၏။ အထူးသဖြင့် အလွမ်းတေးသီချင်း၊ ကဗျာစာပေတို့ကို နှစ်သက်၏။ သံယောဇဉ်ကြီး၏။ အထူးသဖြင့် အလွမ်းသမားများဖြစ်၏။ ဘဝတွင် သံယောဇဉ်ကြီးမားသူတို့ကို ခွဲခွာပြီး လွမ်းနေတတ်ကြရ၏။ ပထမပိုင်းတွင် ချစ်ကံခေပြီး နောက်ပိုင်းမှကောင်းတတ်၏။ တစ်ရွာသူ တစ်နယ်သားတို့နှင့် ချစ်ကြိုးသွယ်မိတတ်၏။ အရူးအမူး ချစ်တတ်ကြ၏။ တသသ လွမ်းဆွေးနေတတ် ကြရ၏။ သို့သော် အိမ်ထောင်ပြုပြီးသော အချိန်တွင် စိတ်ချမ်းသာကြရတတ်၏။ ဘဝတွင်တစိမ့်စိမ့်ပြန်တွေးပြီး တသသ ကြည်နူးမဆုံး၊ လွမ်းမဆုံး အဖြစ်အပျက်လေးများစွာ ကြုံကြရ တတ်သူများဖြစ်၏။ အချစ်ရေးတွင် ကြားလူ အနှောက်အယှက် အမြဲကြုံရတတ်၏။ ထို့အတူအိမ်ထောင်ရေးတွင်လည်း သွေးဆောင် ဖြားယောင်းခြင်းခံရတတ်၏။ သို့သော် ပြိဿရာသီဖွားတို့သည် သစ္စာကြီးမားသူများ ဖြစ်၍ အိမ်ထောင် သာယာတတ်ပါ၏။ ကိုယ်ကိုယ်တိုင် ရုပ်ဆင်းတင့်တယ်၍ သပ်ရပ်ခန့်ငြားသူဖြစ်သလို အသားလတ်လတ်နှင့် လှပပြေပြစ်သူနှင့် ဖူးစာဆုံရတတ်၏။ မျက်နှာတွင် ထင်ရှားသော မှဲ့အမှတ်အသားပါသူနှင့် ဖူးစာဆုံတတ်ပေ၏။ အိမ်ထောင်ဖက်အပေါ်တွင် အစစ ကိုယ်က အနစ်နာခံ၍ အနွံတာခံ၍ ပေါင်းဖော်ရတတ်၏။ အထူး သတိပေးလိုသည်မှာ ချစ်သူဘဝတွင် ဖြစ်စေ၊ အိမ်ထောင်သည်ဘဝတွင် ဖြစ်စေ မိမိချစ်သူအပေါ် မယုံသင်္ကာစိတ် မထားပါနှင့်။ ထို့အတူ မိမိချစ်သူက ပြိဿရာသီဖွားတို့သည် အနစ်နာခံခြင်း အပင်ပန်းခံခြင်းတို့ပြုပြီးမှသာ ပြည့်စုံခြင်း ဖြစ်တတ်သော သဘာဝရှိ၏။ အထူးသဖြင့် (၁၈၊၂၂၊ ၃၃၊ ၃၅၊ ၃၇) နှစ်များတွင် အနှောက်အယှက် အခက်အခဲများ ကြုံတွေ့ရတတ်၏။ ပြိဿရာသီဖွားတို့သည် ကိုယ်ရေးကိုယ်တာအတွက် ဦးစားမပေးဘဲ၊ ငွေကြေးကိစ္စတို့ကို အဓိကထားမဆောင်ရွတ်ဘဲ အများအတွက် စေတနာထား ဆောင်ရွက်လေ ကြီးပွားလေဖြစ်တတ်၏။ အသက် (၃၆) နှစ်နှင့် (၃၈) နှစ်တို့တွင် အမွေရသလိုမျိုး ရုတ်တရက်ကြီးပွားပြီး အောင်မြင်မှု ရတတ်၏။ အကြီးအမှုးနေရာကို ရတတ်သည်။ အလှူအတန်းများစွာ ပြုရတတ်၏။ သို့သော် ပြိဿရာသီဖွားတို့သည် ဆွေမျိုးဝေး နေရတတ်၏။ ရပ်ဝေးတွင် အောင်မြင် တတ်ကြ၏။ ယခုတွက် ဟောဆိုခဲ့သော ပြိဿရာသီဖွားတို့ ဖြစ်တတ်သည့် ဘေးအန္တရာယ်များနှင့် ထူးခြားသော အသက် အပိုင်းအခြားတို့မှာ ယေဘုယျမျှသာ ဖြစ်၏။ ထိုအန္တရာယ်တို့ကို လည်းကောင်း၊ ထိုအသက်အပိုင်းအခြား တို့တွင် လည်းကောင်းသတိပြု ဆင်ခြင်နိုင်ရန်သာဖြစ်၏။ လိုက်နာကျင့်သုံးဖွယ်ရာ အဆောင်၊ အရောင် အချက်အလက်တို့ကိုမူ အထူး သတိပြု လိုက်နာသင့်ပေ၏။

“ပြိဿရာသီဖွားတို့၏ဘ၀ တိုးတက် အောင်မြင်စေရန် လိုက်နာကျင့်သုံးဖွယ်ရာများနှင့် အဆောင်၊ အရောင်၊ အချက်အလက်များ။”

ပြိဿရာသီဖွားတို့သည် သံယောဇဉ်ကြီး၍ အနစ်နာခံရသော ဘဝပိုင်ရှင်များဖြစ်လေ၏။ ပေးဆပ်မှု၊ အနစ်နာခံမှု၊ နှောင်ကြိုးတည်းခံရမှု၊ ဖိနှိပ်ချုပ်ချယ်မှုတို့ကို အမြဲခံရတတ်၏။ ဆွေမျိုးများနှင့် ဝေးဝေးနေသင့်၏။ သီးသန့်ခွဲထွက်သင့်၏။ သို့သော် ပြိဿဖွားတို့သည် မည်သည့်နေရာတွင် နေသည်ဖြစ်စေ ကိုယ်ကျိုးကို မငဲ့ဘဲ စေတနာ အဓိကထား၍ လုပ်ဆောင်က သူမတူအောင် ကြီးပွားတတ်၏။ ပြိဿဖွားတို့သည် စွမ်းအားထည့်၍လုပ်ဆောင်က သူတစ်ပါးထက် ထူးကဲစွာ အောင်မြင်တတ်၏။ သို့သော် ကိုယ့်ကိုယ်ကို ယုံကြည်စိတ်နည်းက မယုံမရဲစိတ်ဖြင့် လုပ်တတ်သဖြင့် နစ်နာတတ်၏။ ထို့ကြောင့် သံယောဇဉ်ကြီးခြင်း၊ အလွန်အမင်း အနစ်နာခံခြင်း၊ မယုံမရဲလုပ်ခြင်းတို့ကိုရှောင်ပါ။ စိတ်မြန်ခြင်း၊ စိတ်ကြီးခြင်း၊ စကားပြောကြမ်းခြင်းကိုရှောင်ပါ။ ထို့ထက် ကိုယ်တိုင်၏ အကြံကောင်း ဉာဏ်ကောင်းများကို သူတစ်ပါးအား အကျိုးမဲ့ပြောပြခြင်းကို ရှောင်ပါ။ ပြိဿရာသီဖွားတို့သည် ပင်ကိုယ်ရုပ်ရည်၊ ပင်ကိုယ်ဟန်အမူအရာ အထူးကောင်းသလောက် ကိုယ့်ကိုကိုယ် ထင်ရှားအောင်မနေတတ်၊ မဝတ်တတ်၊ မလုပ်တတ်ဘဲ ရှိနေတတ်ကြ၏။ ထူးခြားသော ဆွဲဆောင်မှုရှိသူများဖြစ်ကြ၏။ အေးဆေးတည်ငြိမ်စွာ သွားလာနေထိုင်သင့်၏။ လက်ဝတ်ရတနာတို့ကို ရှိတိုင်းမဝတ်သင့်။ ခပ်သေးသေးသာ ဝတ်သင့်၏။ အရောင်ရင့်ထက် အရောင်ဖျော့များကိုသာ ဝတ်သင့်၏။ စကားပြောသောအခါ ခြေလက်တည်ငြိမ် တည့်မတ်စွာ ပြောသင့်၏။ အကောင်းဆုံးအဆောင်မှာ မြ ကျောက်ဖြစ်၏။ အကောင်းဆုံးအရောင်တို့မှာ အပြာရောင်၊ ပန်းရောင်တို့ဖြစ်၏။ အဖြူရောင်နှင့် အစိမ်းနုရောင်ကိုလည်း သုံးစွဲနိုင်၏။ လက်ခလယ်တွင် စိန်၊ မြတို့ ဝတ်သင့်၏။ လက်သူကြွယ်တွင် ပုလဲ၊ နီလာတို့ကို ဝတ်ဆင်နိုင်၏။ လက်သန်းတွင် ငွေလက်စွပ် သေးသေးမျှင်မျှင်ဝတ်ထားက ငွေလာဘ်ရွှင်၍ ငွေမြဲတတ်၏။ သစ္စာပန်း၊ စံပယ်ပန်းတို့လှူနိုင်၏။ အိမ်တွင် အလှပန်းအိုး အမြဲထိုးသင့်၏။ ဘုရားစင်တွင် ၎င်းင်းပန်းတို့ မပြတ်သင့်။ ရွှေများများဝတ်သင့်၏။ နှစ်စဉ် သြဂုတ်လ (၂၁) ရက်အတွင်း၊ ဖေဖော်ဝါရီလ (၂၂) မှ မတ်လ (၂၀) ရက်အတွင်း လုပ်ငန်းစတင် ဆောင်ရွက်ခြင်း၊ ထီထိုးခြင်းတို့ကိုပြုသင့်၏။ (၃၊ ၆၊ ၉) ဂဏန်းများကို အမြဲ အဆောင်အရွက် ပြုသင့်၏။ ကျန်းမာရေးညံ့ချိန်တွင် အနီရောင်နှင့် ခရမ်းရောင်တို့ကို အထူးဝတ်ဆင် ဆောင်ထားသင့်ပေ၏။ ကျောက်နီကို ဝတ်ဆင်ထားလျှင်လည်း ကျန်းမာရေး ပြန်ကောင်းလာတတ်သဖြင့် ပြိဿရာသီဖွားတို့သည် ဘာမှ မျှော်လင့်မနေဘဲ အလုပ်ကို အလုပ်နှင့်တူအောင် ကျားကုတ်ကျားခဲ ကြိုးစားပြီး ထိပ်ဆုံးသို့ ရောက်သွားတတ်ကြ ပေသတည်း။

အားလုံးသတ္တဝါချမ်းသာပါစေ။

သက်နှင်းဆွေ-ပုပ္ပါး",
"imagelink":"https://i.pinimg.com/736x/43/7e/0a/437e0a71450af03b1dec2eb5717e18f5.jpg",
"videolink":"",
"notetext":"",
"openlink":""
},
{
"title":"မိဿရာသီ",
"subtitle":"(မတ် ၂၁ မှ ဧ ၂၀ - တန်ခူးလ)",
"sirname":"သက်နှင်းဆွေ-ပုပ္ပါး",
"book":"မိဿရာသီဖွား။

(မည်သည့်နှစ်မဆို မတ်လ ၂၁ ရက်မှ ဧပြီလ ၂၀ရက် အတွင်းမွေးဖွားသူများ) (မြန်မာလ_တန်ခူးလတွင် မွေးဖွားသူများ) မြန်မာလ တန်ခူးလတွင် မွေးဖွားသူများသည် မိဿရာသီဖွားများ ဖြစ်သည်။ မတ်လ (၂၁) ရက်မှ ဧပြီလ (၂၀)ရက်အတွင်း မွေးဖွားသူများသည်လည်း မိဿရာသီဖွားများ ဖြစ်သည်။ နက္ခတ်ရာသီ(၁၂)ပါးအနက် ပထမဦးဆုံးသော ရာသီခွင်ဖြစ်သည်။ ကောင်းကင်မှ ကြယ်များ၏ ပုံသဏ္ဍာန်သည် တောင်ဆိတ်တစ်ကောင် ပုံပေါ်ထွန်းနေသောရာသီဖြစ်သည်။ ဤရာသီခွင်ကိုအင်္ဂါဂြိုလ်မှ စိုးမိုးထားသည်။ ဓါတ်သဘာဝအရ တေဇောဓါတ်(မီးဓါတ်)ကြီးစိုးသည်။ နှစ်စဉ်မတ်လ (၂၁)ရက်မှ ဧပြီလ (၂၀)ရက်အတွင်းမွေးဖွားသူများသည် (မိဿရာသီဖွား) ဟုသတ်မှတ်ကာ အောက်ပါဓလေ့စရိုက်၊ သဘာဝများနှင့် ရှောင်ရန်ဆောင်ရန်မှတ်သား ကျင့်သုံးသင့်ပေသည်။ ထိုကဲ့သို့ ရက်အတိအကျမသိဘဲ (တန်ခူးလ)အတွင်းမွေးဖွားသူများသည်လည်း မိဿရာသီဖွားအဖြစ် တစ်ထစ်ချမှတ်ယူကာ အောက်ပါဖြစ်စဉ်များ ကိုလေ့လာကျင့်သုံးနိုင်သည်။

မိဿရာသီဖွားများ၏ပင်ကိုယ် စရိုက်သဘာဝများ။
 
မိဿရာသီဖွား အများစုတို့သည် ပင်ကိုယ်စိတ်ဓါတ်အားဖြင့် အလွန်သဘောထားကြီး တတ်ကြသည်။ လွတ်လပ်ပေါ့ပါးစွာနေတတ်သည်။ အမြဲတမ်းကြည်လင် အေးချမ်းစွာနေပြီး ပြုံးပျော်ရွင်မြူးစွာ ပြောဆိုနေတတ်ကြသည်။ ဖြတ်ထိုးဉာဏ်ကောင်းသည်။ ဟာသဉာဏ်ရွှင်သည်။ အပေါ်ယံအားဖြင့် ဘာမှအလေးမထားသလို ပေါ့ပေါ့တန်တန်၊ ဘာသိဘာသာ အသွင်သဏ္ဍာန်နေတတ်သည်။ အရေးကြုံသောအခါတွင် ရဲရင့်ထက်မြက်စွာ လုပ်ကိုင်နိုင်စွမ်းရှိကြသည်။ အရေးကြုံသောအခါတွင် ခေါင်းဆောင်နေရာမျိုး တွင်ဝင်ရောက်ကာ တာဝန်ယူလုပ်ကိုင်နိုင်စွမ်းကြသည်။ ကျန်အချိန်များတွင် ကြွားဝါခြင်းကင်းလျှက် မထင်မရှားသာနေတတ်သည်။ ငါသိ၊ ငါတတ်၊ ငါသာမြတ်ဟူသော စရိုက်မရှိ။ ကိုယ့်အရည်အချင်း ကို ထုတ်ဖော်ခြင်းမရှိ။ ပညာလက်သည်းဝှက် နေတတ်ကြသည်။ သို့သော် မိဿရာသီဖွားများသည် အငြိုးအတေးကြီးသည်။ ရင်တွင်းမာနကြီးမားသည်။ ဒေါသထွက်လာလျှင် ကြောက်စရာကောင်းလှအောင် ခက်ထန်လာတတ်သည်။ အလွန်ခေါင်းမာစွာ အရွဲ့တိုက်လိုသည်။ လက်စားချေလိုသည်။ လူတစ်ယောက်အပေါ် ရန်သူဟု သတ်မှတ်လိုက်ပါက မူလကသိမ်မွေ့မှု၊ လိုက်လျောမှု၊ သဘောထားကြီးမှုတို့ ပျောက်ပြက်ကာ စိတ်ရောကိုယ်ပါ အငြိုးတကြီး ချေမှုန်းလေတော့သည်။ မည်သည့်အခါတွင်မှ ခွင့်လွှတ်တော့ခြင်းမရှိကာ သေတပန်သက်တဆုံး လက်တုံ့ပြန်လေသည်။ မိဿဖွားတို့သည် အမြဲတမ်း လှုပ်ရှားရုန်းကန် ကြိုးစားနေတတ်ကြသည်။ တစ်ခါတစ်ရံ တွေဝေမိုက်မဲစွာ ပြုမူတတ်ကြပြန်သည်။ ကြောက်လွယ်သော ရဲလွယ်သော သဘောရှိသည်။ တစ်ခါတစ်ရံ ဘာမှ မဟုတ်တာလေးများကို တွန့်ဆုတ်နေတတ်ကြပြီး၊ တစ်ခါတစ်ရံ ရဲဝံ့ပြတ်သားစွာ ပြုမူနေတတ်ကြပြန်သည်။ အကြံအစည်ကြီးသည်။ အပြောကောင်းသည်။ အပေါင်းအသင်းဆန့်သည်။ အသွားအလာလျှင်မြန်ဖြတ်လတ်သည်။ အသီးအရွက်ကို ပိုနှစ်သက်သည်။ မိဿရာသီဖွားတို့သည် ဘဝကို အများအားဖြင့် ခက်ခဲကြမ်းတမ်းစွာ ဖြတ်သန်းကြရသည်။ အခက်အခဲများစွာကိုလည်း ပခုံးဖြင့်ထမ်းကာ ဖြေရှင်းပေး ကြရတတ်သည်။ ကိုယ်တိုင်သော်လည်းကောင်း၊ မိသားစုဝင်တို့တွင် သော်လည်းကောင်း အခက်အခဲ၊ အကြပ်အတည်း၊ ဖိနှိပ်ချုပ်ချယ်မှုများကို တစ်ချိန်ချိန်တွင် ရင်ဆိုင်ကြုံတွေ့ခဲ့ရပြီးမှ အောင်မြင်သော ဘဝများကို ရောက်ကြသူများဖြစ်သည်။ ဘဝအစတွင် တိုက်ပွဲကဲ့သို့ ခက်ခဲကြပ်တည်းပြီးက နောက်ဆုံးမှာ အောင်မြင်တတ်သည်။ အထူးသဖြင့် မိဿဖွားတို့သည် စိတ်မြန်သည်။ ခေါင်းမာစွာ ငြင်းခုံလိုသည်။ ကိုယ်ကိုင်စွဲသောဝါဒကို တရာသေ ဆုပ်ကိုင်တတ်သည်။ အစစခေါင်းဆောင်လိုတတ်သည်။ ဘယ်တော့မှ မလိမ်တတ်။ ဗြောင်ပြောတတ်၊ ဗြောင်လုပ်တတ်သည်။ ပင်ကိုယ်စရိုက်အေးဆေးသလောက် မံချင်စိတ်ကြောင့် တဇွတ်ထိုးလုပ်ကာ ရုတ်တရက် ထိခိုက်နစ်နာတတ်သည်။ ထို့အပြင် မိဿရာသီဖွားတို့သည် မိခင်၊ အစ်မ၊ အဖွားကဲ့သို့သော ကိုယ့်ထက် အသက်ကြီးသော အမျိုးသမီးကြီးတို့၏ သြဇာလွှမ်းမိုးမှု အောက်တွင် ရှင်သန်ကြရတတ်သည်။ ဥပမာ ဘဝသက်တာ တစ်လျှောက်လုံး မိခင်စိတ်ချမ်းသာအောင် နေထိုင်ပေးတတ်သည်။ မမြင်အပ်သော နာမ်လောကပိုင်းမှ မယ်တော်ကြီး တစ်ပါးပါး၏ စောင့်ရှောက်ခြင်းကိုလည်း ခံရတတ်သည်။ မိဿရာသီဖွားတို့သည် ကိုယ်ကျင့်သိက္ခာကို ထိန်းသိမ်းပြီး ကောင်းမြတ်အောင် ပြုမူနေထိုင်ပေးပါက သူမတူအောင် အောင်မြင် ကြီးပွားတတ်ကြလေသည်။ မိဿရာသီဖွားတို့၏ ဝါသနာနှင့် အလုပ်အကိုင်အနေအထားများ မိဿရာသီဖွားတို့သည် လွတ်လပ်မှုကို အလွန် မြတ်နိုး၏။ စွန့်စားရသော အလုပ်များကို အထူးနှစ်သက်၏။ ခရီးသွားလာနေရသည်ကို သဘောကျ၏။ ဗဟုသုတ ရှာဖွေလိုက်စားလို၏။ ဗေဒင် လက္ခဏာစသော လောကီပညာများကို ယုံကြည်လက်ခံ၍ လက်တွေ့စမ်းသပ်ကြည့်လို၏။ မိဿရာသီဖွားတို့သည် ယုံကြည်ချက်နှင့် ရည်ရွယ်ချက်ကြီးမားကြသည်။ သူတစ်ပါး၏ သြဇာလွှမ်းမိုးမှုကို အလွန်မုန်းသည်။ စွမ်းဆောင်ချက်နှင့် လုပ်ရည်ကိုင်ရည် ပြည့်ဝသော်လည်း ခေါင်းမာခြင်း၊ ကြာရှည်စွာစောင့်စားရသည်ကို သည်းမခံနိုင်ခြင်းတို့ကြောင့် အောင်မြင်ခါနီးမှ လက်လွတ်သွားရသောအခြေအနေမျိုး မကြာခဏကြုံရတတ်သည်။ စိတ်ရှည်ပါ။ ထိုမျှသာမက မိမိအရွယ်ရောက်ချိန်တွင် မိဘများ စီးပွားကျဆင်းသွားချိန်နှင့် တိုက်ဆိုင်သွားမှုမျိုး၊ မောင်နှမသားချင်းတို့၏ ဒဏ်ကိုခံရခြင်းတို့ပါ ကြုံရတတ်သဖြင့် စီးပွားရေးတွင် စိတ်ရှည်စွာ ကြိုးစားပေးမှ အောင်မြင်တတ်သည်။ အတိုကအခံများနှင့် ကြုံသောအခါ မိုက်ရူးရဲတဇွတ်ထိုး လုပ်သဖြင့် နစ်နာတတ်သည်။ အလုပ်မကြာခဏပြောင်းလုပ်ခြင်းကို ရှောင်ပြီး တစ်ခုတည်း စွဲမြဲစွာလုပ်သွားပါက အထူးအောင်မြင်သူများဖြစ်၏။ ထို့အပြင် ဘာသာရေးဦးထိပ်ပန်ဆင်ပြီးလုပ်ပါပ အထူးအောင်မြင်တတ်၏။ မိဿရာသီဖွားတို့သည် စစ်ဘက်တွင် အထူး ကောင်းကျိုးပေး၏။ ဆေးဘက်တွင်ပါရမီထူး၏။ စစ်ဘက်၊ စက်မှု၊ ဆေးပညာ၊ သတင်းထောက်၊ စိုက်ပျိုးရေး၊ အချက်အပြုတ်တို့တွင် အထူးကောင်းကျိုးပေး၏။ မိဿရာသီဖွားတို့၏ အချစ်ရေးနှင့် အိမ်ထောင်ရေးအနေအထားများ မိဿရာသီဖွားတို့သည် နှလုံးသားရေးတွင် စိတ်အပြောင်းအလဲမြန်သည်။ ဆုံးဖြတ်ချက် မပြတ်မသားဖြစ်တတ်သည်။ ကိုယ့်ချစ်သူနှင့် နားလည်မှုလွဲမှား သဖြင့် မကြာခဏချစ်သောက ဝေဒနာတို့ကြိတ်ပြီး ခံစားရတတ်သည်။ အချစ်ရေးတွင် ကိုယ်တိုင်က စိတ်လှုပ်ရှားမှုများစွာဖြင့် အယုအယ အကြင်နာခံလိုတတ်ငြား ကိုယ်တိုင်က အေးတိအေးစက်နေတတ်သဖြင့် အဆင်မပြေဖြစ်တတ်သည်။ ထို့အပြင် ကိုယ်ထင်ရာ တဇွတ်ထိုး ဆုံးဖြတ်ပြီး တစ်ယောက်မကောင်း တစ်ယောက်ပြောင်း ဟူသော စိတ်ဓါတ်ကြောင့် မှားယွင်းတတ်သည်။ အချစ်ဦး၏ ပစ်သွားခြင်းခံရတတ်သည်။ မိဿဖွားတို့သည် လွှမ်းမိုးနိုင်စွမ်းသော၊ စိတ်လှုပ်ရှားစေနိုင်စွမ်းသော၊ သူကိုသာရှာဖွေတတ်ကြသည်။ မိဿရာသီဖွားတို့သည် အိမ်ထောင်ဖက်ရွေးချယ်သောအခါတွင် နှလုံးသားမှ ဆန္ဒထက် ကိုယ့်အိမ်ထောင်ဖက်သား အပေါ်တွင် သနားစိတ်၊ သနားချစ်ဖြင့် ရွေးချယ်တတ်ကြသည်။ မိဿရာသီဖွားတို့သည် အိမ်ထောင်ရေးတွင် ဦးနှောက်ကို ဦးစားပေးဆုံးဖြတ်ရွေးချယ်ပါက ပို၍စိတ်ချမ်းသာကြရတတ်သည်။ မိဿရာသီဖွား များကိုယ်တိုင် ရုပ်ရည်တင့်တယ်တတ်ရုံသာမက ဆွဲဆောင်အားကောင်းသော မျက်ဝန်း၊ စူးရှတောက်ပသော မျက်ဝန်းတို့ကို ပိုင်ဆိုင်ထားတတ်ကြသည်။ အထူးသတိပြုရန်မှာ မိဿရာသီဖွားတို့သည် ဆွေမျိုးနီးစပ်ချင်း ချစ်ကြိုက်နှစ်သက်မိတတ်၍ သတိထားရှောင်ရှားသင့်သည်။ သို့သော် မိဿရာသီဖွားတို့သည် ဣန္ဒြေရရ  ထိန်းသိမ်းနိုင်သူများဖြစ်သဖြင့် အစစ် အဆင်ပြေသွားမည်သာဖြစ်သည်။ ဓနုရာသီဖွား၊ တူရာသီဖွားတို့နှင့် အိမ်ထောင်ဖက်သင့်သည်။ မိဿရာသီဖွားတို့၏ ကျန်းမာရေး အနေအထားများ မိဿရာသီဖွားတို့သည် ကျန်းမာရေးကောင်းမွန်နေသည်က များတတ်ပေသည်။ ရောဂါကြီးဟူ၍ ထွေထွေထူးထူး မရှိတတ်ပါ။ သို့သော် အဖျားကြီးခြင်း၊ ကူးစက်ရောဂါဖြစ်ခြင်းတို့ အများစုဖြစ်တတ်သည်။ မိဿရာသီဖွားများသည် အသားထက် အသီးအရွက်ကိုပို ကြိုက်၏။ ကျန်းမာရေးအတွက် ကြက်သွန်နီ၊ ချင်း၊ ငရုတ်ကောင်းတိုပကို ဓါတစာအဖြစ် မကြာခဏ စားသုံးသင့်ပေသည်။ မိဿရာသီဖွားများ၏ ဘဝအနေအထား မိဿရာသီဖွားများသည် အသက် (၇၊ ၁၉၊ ၃၀၊ ၃၉၊ ၄၄) နှစ်များတွင် အညံ့အဆိုးများ ကြုံတွေ့ရတတ်သည်။ အသက် (၁၅) နှစ်မှ (၁၉) နှစ်ကြားတွင် ဘ၀ တစ်ဆစ်ချိူးပြောင်းလဲတတ်သည်။ အသက် (၁၉) နှစ်မှ (၃၀) နှစ်ကြားတွင် ပင်ပန်းစွာ ရုန်းကန်လှုပ်ရှားရတတ်သည်။ အသက် (၂၃) နှစ်မှ (၂၈) နှစ်ကြားတွင် ထင်မှတ်မထားသော အခြေအနေများ ကြုံပြီး ဘဝအဆင့်အတန်း မြင့်တတ်သည်။ အသက် (၃၅) နှစ်မှ (၃၉) ကြားတွင်လည်းကောင်း၊ အသက် (၄၅) နှစ်မှ (၄၇) နှစ်ကြားတွင်လည်းကောင်း၊ အသက် (၅၁) နှစ်မှ (၅၃) နှစ်ကြားတွင်လည်းကောင်း အံ့သြစရာ ကောင်းလောက်အောင်ကို တိုးတက် အောင်မြင်တတ်ပေသည်။ သို့သော် အသက် (၃၅) နှစ်တွင် ကျန်းမာရေးအထူး ဂရုပြုသင့်သည်။ အသက် (၃၆) နှစ်တွင် မရဖူးသေးသော စည်းစိမ်များ ရတတ်သည်။ အသက် (၅၆) နှစ်တွင် အထွတ်အထိပ် ရောက်အောင် ကြီးပွားတတ်သည်။ အသက် (၇၆) နှစ်တွင် အသက်အိုးစည်းစိမ် ထိပါးလောက်အောင် ကျန်းမာရေး ညံ့တတ်သည်။ အချစ်ရေး၊ အိမ်ထောင်ရေးတို့မှာ (၂၁) မှ (၂၆) အတွင်း ချောမွေ့တတ်သည်။ အိမ်၊ အလုပ်၊ အိမ်ထောင် အပြောင်းအလဲများသည်။ မိဿရာသီဖွားများ သတိထားရမည့် ဘေးအန္တရယ် မိဿရာသီဖွားများ သတိထားရမည့် ဘေးအန္တရယ်များမှာ မီးဘေးသတိထားရမည်။ လျှပ်စစ်မီး ရှောစ့်ဖြစ်တတ်သည်။ စက်ကရိယာတို့ ထိခိုက်တတ်သည်။ လက်နက်ခဲယမ်းမီးကျောက် ပေါက်ကွဲမှုကို သတိပြုရမည်။ သို့သော် ယေဘုယျမျှသာ ဖြစ်ပြီး သတိထား သွားလာဆောင်ရွက်က ဥပဒ်ကင်းမည်။  ဦးခေါင်းနှင့် ခြေထောက် တို့တွင် ထိခိုက်ဒဏ်ရာ ရတတ်သည်။ မိဿရာသီဖွားများအနက် အရက်သေစာသောက်စားသူများမှာ ထိုဥပဒ်အန္တရယ်မျိုးအဖြစ်များပြီး မိန်းမအဖျက်ပါ ကြုံတွေ့ရတတ်သည်။ သူတစ်ပါးက ကိုယ့်ကို အတိုက်အခံလုပ်ချင်လာတတ်သည်။ ထို့ကြောင့် အရက်သေစာကို အခြားရာသီဖွားများထက် ပိုဆင်ခြင်သင့်လေသည်။

မိဿရာသီဖွားများ၏ ဘဝအောင်မြင်မှုအတွက် လိုက်နာကျင့်သုံးဖွယ်ရာများနှင့် အဆောင်၊ အရောင်များ။

မိဿရာသီဖွားများသည် ယဉ်ကျေးသိမ်မွေ့မှုကို သဘောကျသော်လည်းကိုယ်တိုင်ကမူ ခြေမြန်လက်မြန်၊ အပြောမြန်သည့် တဇွတ်ထိုးစိတ်တို့ကြောင့် သူများအမြင်တွင် ရိုင်းစိုင်းနေတတ်သည်။ သို့သော် သဘာဝကျသော အပြင်အဆင်ကို နှစ်သက်ပြီး ခေတ်ပေါ်ဒီဇိုင်း အဝတ်အစားတို့ကို နှစ်သက်တတ်သည်။ လူစုလူဝေးတွင် ဟေးလားဝါးလား မနေတတ်။ သွက်လက်သပ်ရပ်စွာ ဝတ်စားတတ်ကြသည်။ အရောင်အားဖြင့် ပန်းရောင်၊ အနီရောင်၊ ကြက်သွေးရောင်တို့ကို သုံးစွဲသင့်သည်။ အနက်ရောင်ကို အထူးရှောင်သင့်ပါသည်။ ပတ္တမြားနှင့်စိန်ကို အထူးဝတ်ဆင်သင့်သည်။ အထူးသဖြင့် ပတ္တမြားလက်စွပ်ကို လက်ျာဘက်လက်ခလယ် တွင် ဝတ်ဆင်သင့်ပေသည်။ တစ်နှစတာကာလအတွင်း အထူးကောင်းကျိုးပေးသောလမှာ နိုဝင်ဘာလဖြစ်သည်။ တစ်ပတ်အတွင်း အထူးကောင်းကျိုးပေးသောနေ့ မှာ အင်္ဂါနေ့ဖြစ်သည်။ ပတ္တမြားကို ဝတ်ဆင်ထားပါ။ ရန်အပေါင်းကို အောင်နိုင်ခြင်း၊ ရဲစွမ်းသတ္တိနှင့်ပြည့်စုံခြင်း ဖြစ်စေတတ်ပေသည်။ ပတ္တမြားအစစ်မတတ်နိုင် သေးပါက ပတ္တမြားကဲ့သို့သော ကျောက်အနီကို ဝတ်ဆင်ထားပါ။ အခြားဆောင်သင့်သော အရာများမှာ သံမဏိ(စတီးလ်)ဖြစ်လေသည်။ အထူးသဖြင့် နှစ်စဉ်ဇူလိုင်လ (၂၁) ရက်မှ သြဂုတ်လ (၂၀) အတွင်း၊ ဒီဇင်ဘာ (၂၁) မှ ဇန်နဝါရီ (၂၀) အတွင်း၊ ဇန်နဝါရီ (၂၁) မှ ဖေဖေါ်ဝါရီ (၂၁) အတွင်း တို့၌ အလုပ်စတင်ခြင်း၊ ထီထိုးခြင်းတို့ ပြုသင့်ပေသည်။ (၃၊၆၊၉) ဂဏန်းများကို အထူး ဆောင်သင့်ပေသည်။ အထူးအားဖြင့် မိဿရာသီဖွားအားလုံးတို့သည် တဇွတ်ထိုးစရိုက်ကို ပြုပြင်ခြင်း၊ မခံချင်စိတ် ဒေါသကို ထိန်းခြင်းနှင့် အတူ ပင်ကိုယ် စရိုက်ကောင်းဖြစ်သော တီထွင်မှု၊ ရဲရင့်မှုတို့ဖြင့် ရုတ်ခြည်းပေါ်လာသော အခွင့်ကောင်းများကို ထိထိမိမိ သုံးစွဲသွားပါက ထူးချွန်စွာ အောင်မြင်သော ဘဝပိုင်ရှင်များဖြစ်မည် အမှန်ပေတည်း။

အားလုံးသတ္တဝါချမ်းသာပါစေ။

သက်နှင်းဆွေ-ပုပ္ပါး",
"imagelink":"https://i.pinimg.com/736x/35/68/ec/3568ec900f3f300c31f94e82c73a5cb7.jpg",
"videolink":"",
"notetext":"",
"openlink":""
}
]
